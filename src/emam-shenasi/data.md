![](../LOGO (01)/Vorood.png)<span class="chapter">

# امام شناسی ( جلد اول )
</span>
<span class="chapter">

## مشخصات کتاب
</span>

سرشناسه : حسینی طهرانی محمدحسین ۱۳۰۵ - ۱۳۷۴   
عنوان و نام پدیدآور : امام‌شناسی تالیف محمدحسین حسینی طهرانی   
وضعیت ویراست : [ویراست ۲].  
مشخصات نشر : تهران: موسسه ترجمه و نشر دوره علوم و معارف اسلام ۱۴۲۲ق. ۱۳۸۰ -   
مشخصات ظاهری : ۱۸ج.  
فروست : دوره علوم و معارف اسلام ۲.  
شابک : دوره 978-964-7227-07-0 ؛ ج. ۱ 964-7227-21-3 ؛ ج. ۲ 964-7227-22-1 ؛ ۱۶۵۰۰۰ریال (ج.۲، چاپ هفتم) ؛ ج.۲، چاپ نهم 978-964-7227-22-3 : ؛ ج. ۳ 964-7227-23-X ؛ ۱۵۰۰۰ ریال ج.۳، چاپ ششم 978-964-7227-23-0 : ؛ ج.۴ 978-964-7227-24-7 : ؛ ۱۳۵۰۰ ریال ‌ج.۵، چاپ ششم ‌978-964-7227-25-4 ؛ دوره، چاپ ششم ‌978-964-7227-02-5 ؛ ج.۷ ، چاپ هشتم 978-964-7227-27-8 ؛ ۱۳۵۰۰ ریال ج.۸، چاپ ششم ‌978-964-7227-28-5 ؛ ۲۶۵۰۰ ریال ج. ۱۲ : 978-964-7227-42-1 ؛ ج .۱۳ 978-964-7227-43-4 ؛ ۲۵۰۰۰ ریال : ج. ۱۴ 978-964-7227-44-5 ؛ ج. ۱۵ 978-964-7227-45-2 ؛ ۳۲۰۰۰ ریال: ج.۱۸: 978-964-7227-47-6  
وضعیت فهرست نویسی : برون‌سپاری  
یادداشت : چاپ قبلی علامه طباطبایی ۱۳۷۷.  
یادداشت : ج.۲ (چاپ نهم: ۱۴۳۱ ق. = ۱۳۸۸).  
یادداشت : ج.۲ (چاپ هفتم: ۱۴۲۹ق. = ۱۳۸۷).  
یادداشت : ج.۳ (چاپ ششم: ۱۳۸۸) .  
یادداشت : ج.۴ (چاپ هشتم : ۱۳۸۸).  
یادداشت : ج.۵ (چاپ ششم: ۱۴۲۸ق.= ۱۳۸۶).  
یادداشت : ج.۷ ( چاپ هشتم : ۱۴۳۱ق.=۱۳۸۹).  
یادداشت : ج.۸ (چاپ ششم: ۱۴۲۸ق.= ۱۳۸۶).  
یادداشت : ج. ۱۲ (چاپ اول: ۱۴۲۹ق= ۱۳۸۷).  
یادداشت : ج. ۱۳- ۱۵ (چاپ اول: ۱۳۸۶ ) (فیپا).  
یادداشت : ج.۱۸ (چاپ اول: ۱۴۲۹ق.= ۱۳۸۷).  
یادداشت : کتابنامه .  
مندرجات : .- ج ۱. عصمت انبیا و ائمه علیهم‌السلام - ج ۲. تفسیر آیه اولی‌الامر - وصایای امیرالمومنین علیه‌السلام - ج ۳. معرفت امام - شناخت شیعه - تفسیر آیه تطهیر.- ج. ۵ . ولایت (توحید و ولایت - تفسیر آیه ولایت).- ج.۸ . غدیر: ۳- تفسیر آیه اکمال دین - غصب خلافت.- ج. ۱۲. علوم امیرالمومنین علیه‌السلام.- ج. ۱۳. حدیث ثقلین.- ج. ۱۴. سیر کتابت حدیث - تقدم شیعه در تالیف.- ج. ۱۵. صحیفه سجادیه  
موضوع : امامت  
موضوع : ولایت  
شناسه افزوده : موسسه ترجمه و نشر دوره علوم و معارف اسلام  
رده بندی کنگره : BP۲۲۳/ح۵الف‌۸ ۱۳۸۰  
رده بندی دیویی : ۲۹۷/۴۵  
شماره کتابشناسی ملی : م‌۸۰-۲۴۸۳۷
<span class="chapter">

## قسمت اول : مقدمه دوره امام شناسی ، لزوم امام معصوم در جامعه ، مراحل عصمت پیامبران ، اختلاف اساسی ب . . .
</span>
<span class="chapter">

### مقدّمة جلد اوّل امام شناسی‌
</span>

بسم الله الرّحمن الرّحیم   
حمد لا یزالی و سپاس نامتناهی مختصّ خداوند عزّوجلّ است که بر اساس حکمت بالغة خود ، عالم آفرینش را از کَتم عَدَم بوجود آورد؛ و به لباس هستی ملبّس نمود .  
و از میان آن عوالم ، بنی آدم را به جامعیّت منطق عقل و احساس برگزید؛ و بر این اساس به شرف تکلیف متعهّد و مسئول نمود .  
وَ لَقَدْ کَرَّمْنَا بَنِی ءَادَمَ وَ حَمَلْنَـ'هُمْ فِی الْبَرِّ وَ الْبَحْرِ وَ رَزَقْنَـ'هُمْ مِنَ الطَّیّـِبَـ'تِ وَ فَضَّلْنَـ'هُمْ عَلَی کَثِیرٍ مِمَّنْ خَلَقْنَاتتَفْضِیلا  
و درود غیر محدود ، و تحیّت و إکرام غیر محصور ، از آنِ راهبران تربیت بشری است که با برافراشتن لِوای حمد ایزدی ، نور پر فروغ ایمان و ایقان را در دل‌های افراد بشر متجلّی نمودند؛ و مشعل توحید و ولایت را در کانون جانها برافروختند؛ تا بشرِ صاحِب نفس هیولائی ، و قوّه و استعداد بی حدّ و جدار را در راه تمکین از حقّ متمکّن کنند .  
خاصّه حضرت خاتم النّبیین مُحَمَّدِ بْنِ عَبْدِاللهِ و وصیّ گرامش سیّد الوصیّین عَلِیّ بنِ أبِی طالب صلوات الله علیهما که حاملان لواء حمد و حائزان مقام شفاعت کبری هستند و أئمّة معصومین لا سیّما بقیّة الله فی الارضین حجّة ابن الحسن العسکریّ عجّل الله تعالی فرجه الشریف که مظهر تامّة أسماء الهیّه جمالیّه و جلالیّة و آیات کاملة انوار احدیّت و واحدیّت ، و مرآئی کبرای حقّ ، و خلفای عینی باری تعالی شأنه العزیز ، و واسطة فیض و اشراق نور ازلی بر هیاکل وجود ، و ماهیّات امکانیّه بوده‌اند .  
در ولایت تکوینیّه ، آئینة تمام نمای جمال الهی و جلال ایزدی و لؤلؤ درخشانِ مُفیضِ نور احدیّت بر عالم ما سِوی و در ولایت تشریعیّه و در شریعه و آبشخوارِ الهام ، و آخِذِ احکام از مصدر تشریع و حقائق بوده‌اند .  
از آنجائی که مسئلة امامت و ولایت از مهمترین مسائل حیاتی است و با شناخت این واقعیّت ، تمام جهات استعدادیّه انسان در مدارج و معارج کمال رشد و نموّ می‌کند؛ و باعدم شناخت و پیروی نکردن از این حقیقت استعدادها و قابلیّت‌ها همه در مسیر انحراف قرار گرفته ، و در لجن‌زار عَفِن مادیّات و شهوات مضمحلّ و منعدم می‌شود؛  
لذا خداوند تبارک و تعالی بر این حقیر منّت گذارد تا در روزهای ماه مبارک رمضان یکهزار و سیصد و نود و یک هجریّه قمریّه ، با جمعی از أخِلاّء روحانی و برادران ایمانی ، بحث و گفتار در پیرامون مسألة امامت و ولایت قرار گیرد .  
و بنابر این شد که مبنای بحث آیات قرآن بوده و برای اهمیّت موضوع نسبت به برادران عامة مسلک ، از فنّ جَدَل استفاده نموده ، از روایات و تواریخ عامّه نقل شود؛ و نیز روایات خاصّه نیز اجمالاً مورد استفاده قرار گیرد .  
چنین تصوّر می‌شد که یکدورة کامل از این بحث را در یکماه رمضان می‌توانیم به پایان برسانیم ولی ماه رمضان سپری شد ، و با آنکه هر روز به نحو مستوفی و کامل گفتگو و بحث می‌شد معذلک بیش از سُدْس ( یک ششم ) از آنچه مورد نظر بود بیان نشد .  
از الطاف سَنیّة پروردگار لطیف آنکه در این ماه رمضان نیز توفیق شامل حال نموده تا مذاکرات بحثی را در منزل نوشته و در مجموعه‌ای گرد آوردم .  
مدّت چهار سال از تعقیب این موضوع گذشت و از گردآوری مسائل امامت ( البتّه بطور مسلسل و مرتّب ـ محروم بودم تا باز الطاف خفیة خداوند عزّوجلّ در ماه مبارک رمضان یکهزار و سیصد و نود و پنج شامل ، و روزها را با عزیزان ایمانی و اخوان روحانی ، دنبالة بحث سابق را ادامه دادیم .  
و تا آخر ماه یک سُدس ( یک ششم ) دیگر از بحث ها گفته و نوشته شد .  
و در نتیجه مجموعاً در این دو ماه رمضان یک ثلث ( یک سوّم ) از آنچه مورد نظر بود گفته و نوشته شد  
و اینک مجموع نوشته‌ها که در چهار مجلّد گردآوری شده است برای مطالعة ارباب نظر و صاحبات بصیرت ارائه و تقدیم می‌گردد .  
امید آنکه خداوند جلّت اسمائه ، توفیق بحث و تحریر بقیة ابحاث را عنایت فرماید؛ بحمّدٍ و آله الطّاهرین .  
تمام این مباحث در حدود دوازده مجلّد خواهد شد که قسمت‌های امام شناسی را از دوره علوم و معارف اسلام تشکیل می‌دهد؛ و به صورت درس‌هائی تدوین و تحریر می‌شود که مجموعاً در حدود یکصد و هشتاد درس خواهد شد .  
و چون این دروس در خصوصیّات امام و شرائطی رهبری و زعامت و حکومت و لزوم عصمت در أئمّة طاهرین سلام الله علیهم اجمعین قرار می‌گیرد؛ در ضمن از شرائط نبوّت و لزوم عصمت و آثار و خواصّ پیامبران نیز بحث و گفتگو می‌شود؛ در حقیقت ، این بحث بحثِ کامل و شاملی است که بحث در نبوّت عامّه را نیز در بر گرفته و ما را از بحث استقلالی در پیرامون آن بی‌نیاز نموده است .  
خدا را سپاسگزاریم که این موهبت را عنایت فرمود که در این بحوث بقدر وُسع در حدود ظرفیّت ناچیز و حقیر خود کوشا باشیم و آنچه از ابحاث و مطالعات و دراسات و مذاکرات بوده است برایگان در طبق اخلاص نهاده ، و در مرآی و منظر برادران و همنوعان خود قرار دهیم   
فَلِلَّهِ الْحَمْدُ وَ لَهُ الشُّکْرُ وَ ءَاخِرُ دَعْوَانَا أَنِ الْحَمْدُ لِلَّهِ رَبِّ الْعَـ'لَمِینَ؛ و صلَّی الله عَلَی مُحَمَّدٍ وآلهِ الطّاهرِینَ  
سیّد محمّد حسین حسینی طهرانی‌
<span class="chapter">

### درس اول : در عصمت انبیاء و ائمه علیهم السلام
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة‌الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم .  
قال الله الحکیم فی کتابه الکریم :  
«کان الناس امة واحدة فبعث الله النبیین مبشرین و منذرین و انزل معهم الکتاب بالحق لیحکم بین الناس فیما اختلفوا فیه و ما اختلف فیه الا الذین اوتوه من بعد ما جائتهم البینات بغیا بینهم فهدی الله الذین آمنوا لما اختلفوا فیه من الحق باذنه و الله یهدی من یشاء الی صراط مستقیم [1]
<span class="chapter">

#### اختلاف اساسی بین شیعه و سنی
</span>

بین شیعه و سنی اختلاف فقط در مسئله ولایت است .  
شیعه می گوید امام باید معصوم باشد و از جانب خدا منصوب گردد ، سنیان می‌گویند عصمت از شرائط امام نیست و مردم می‌توانند برای خود امامی را اختیار کنند و از او پیروی نمایند .  
بقیه مسائلی که مورد اختلاف بین این دو گروه است همه تابع این مساله بوده و از فروعات این اصل بشمار میرود ، و روی زمینه اختلافی که در این اصل به میان آمده است در آن فروعات نیز اختلافاتی قهرا پیدا شده است ، بطوریکه اگر در این اصل اختلاف از میان برخیزد و این دو فرقه دارای مرام و مذهبی واحد گردند ، بقیه فروع نیز خودبخود به پیروی و به تبع این اصل اختلافات خود را رها نموده و متحد خواهند شد . ما به یاری خدا و استمداد از روح پاکان و اولیای خدا در این روزها اصل این مساله را بررسی می‌نمائیم و از روی کتاب خدا و نصوص صریحه‌ای که از حضرت رسول صلی الله علیه و آله وارد شده است‌شرائط امام را بیان میکنیم بحوله و قوته و لا حول و لا قوة الا بالله العلی العظیم و برای توضیح این معنی قبل از استدلال به آیه فوق که در مطلع سخن ذکر شد شاهد و مثالی را از باب مقدمه ذکر میکنیم .
<span class="chapter">

#### امام بمنزله قلب در پیکر انسان است
</span>

در بدن انسان دستگاه‌های مختلف و متنوعی وجود دارد که هر یک در انجام وظیفه‌ای مختص به خود مشغول فعالیت است .  
چشم برای دیدن و گوش برای شنیدن و بینی برای تنفس و بوئیدن و زبان برای چشیدن و دست و پا برای اخذ نمودن و راه رفتن است هر یک از این اعضاء در انجام وظیفه خود ساعی و کوشاست ولی نیروی خود را از نقطه نظر حیات مادی از قلب میگیرد .  
قلب خون را به تمام اعضاء و جوارح میرساند و در هر لحظه بدانها حیات نوینی میدهد و خون تازه به وسیله ارسال قلب آنها را زنده و با نشاط نگاه میدارد ، بطوریکه اگر در یک لحظه قلب متوقف گردد و از سرکشی و سرپرستی خود باز ایستد این اعضاء زنده و شاداب به صورت مرده و کدر درآمده تمام خواص خود را از دست می‌دهند .  
چشم نمی‌بیند ، گوش نمی‌شنود ، دست‌حرکت ندارد ، پا نیز مرده و بی‌حس می‌گردد .  
بنابراین فائده قلب همان عنوان سرپرستی و زعامت و ایصال حیات به این اعضاء تحت‌حیطه اوست ، کسی نمی‌تواند بگوید ما به قلب نیاز نداریم زیرا از قلب کاری ساخته نیست ، نه می‌بیند و نه می‌شنود و نه سخن می‌گوید و نه می‌نویسد و نه و نه . . .  
ما چشم داریم و با چشم می‌بینیم ، و گوش داریم و با گوش می‌شنویم ، و زبان داریم و با او می‌گوئیم ، و دست داریم و با او می‌نویسیم .  
این سخن بی‌جا و غلط است چون چشم بدون قلب و گوش بدون قلب و زبان بدون قلب مرده و صفر است ، آن بینائی که در چشم ، و شنوائی که در گوش است‌به علت نیروی قلب است . چشم در هر آن مواجه با هزاران آفت و فساد خارجی‌است و همچنین گوش و سایر اعضاء ، چون مرتبا قلب از مراقبت‌خود دریغ ننموده و دائما خون به عنوان غذا و دوا و دافع دشمنان خارجی و عوامل موجب فساد و میکرب‌های مهلکه می‌فرستد .  
لذا چشم و گوش در تحت ولایت سلطان قلب زنده و پاینده‌اند قلب دستگاه معدل و تنظیم کننده قوا و حیات بخشنده اعضای انسان است .  
و اما از نقطه نظر معنی ، مغز و دستگاه مفکره منظم کننده این قوا و اعضاء می‌باشد ،  
چشم فقط می‌بیند یعنی در اثر انعکاس نور ، صورتی از شیئی مرئی در حدیبیه و عدسی چشم منعکس می‌گردد ، اما این صورت چیست و با او چکار باید کرد ، این وظیفه چشم نیست ، این کار مغز است که این صورت را گرفته و روی او حساب می‌کند و از این صورت بهره‌برداری می‌نماید .  
و لذا کسانیکه مست‌شده‌اند یا بی‌هوش و یا دیوانه گشته‌اند در چشم آنان نقصانی به وجود نیامده است چشم کاملا سالم و در منعکس نمودن شعاع و پدیدار نمودن صورت مرئی بسیار صحیح و بجا کار می‌کند ولی چون دستگاه مغز و مفکره از کار خود دست کشیده و به وظیفه خود عمل نمی‌کند . سلسله اعصاب این صورت را که به مغز تحویل می‌دهند مغز نمی‌تواند آن را بشناسد و آن را در محل خود اعمال کند  
لذا دیده می‌شود که شخص مست‌خواهر و مادر خود را به جای عیال خود می‌گیرد و در صدد تعدی به آنان برمی‌آید ، در معبر عام لخت و عریان حرکت می‌کند و نمی‌تواند تشخیص دهد که صورت معبری را که سابقا در قوای ذهنیه خود محفوظ داشته است‌با این صورت معبر فعلی تطبیق کند و سپس حکم به عدم جواز حرکت در حالت عریان بودن در معبر نماید .  
شخص مست ، هرزه می‌گوید ، عربده می‌کشد ، در نزد بزرگان کارهای سخیف و ناروا می‌کند ، از خوردن کثافات و خبائث دریغ ندارد و از جنایات خودداری نمی‌کند ، با آن که قوای سامعه و ذائقه و لامسه او کار خود را انجام می‌دهد ، لکن چون دستگاه کنترل و تنظیم مغز خراب شده است لذا نه تنها نمی‌تواند از این چشم بینا و گوش شنوا و دست توانا بهره‌برداری کند بلکه به عکس آنان را در راه هلاکت و فساد مصرف نموده و به وسیله آنان تیشه به اصل شاخ و بن هستی خود می‌زند . بنابراین وجود دستگاه مغز نیز برای استخدام این اعضاء و جوارح و به کار بستن هر یک از آنان در موقع لزوم و تطبیق صور حاصله با صور محفوظه سابقه و احکام صحیحه مترتبه بر آنست ، بطوریکه در شخص مجنون که قوای عاقله خود را از دست داده است هیچ نتیجه صحیحی از دیدار و گفتار و کردار او مترتب نمی‌شود .  
از انسان بگذریم در حیوانات نیز قلب و مغز وجود دارد و بدون آن هیچ حیوانی حتی حیوانات تک سلولی نمی‌توانند به وظیفه خود ادامه دهند و برای ادامه حیات و زندگی خود در تلاش باشند .  
در جمادات نیز آنچه آنها را در تحت‌خاصیت و کیفیت واحد قرار می‌دهد ، و راسم وحدت آنان است همان روح و نفس واحدی است که در آنان ساری و جاری بوده و بهمین علت دارای خاصیت واحد بوده و اثرات واحدی از آنان مشهود است .  
اتفاقا در فن تکنیک و ماشین‌سازی از اینموضوع استفاده نموده و با ایجاد دستگاههای تنظیم کننده و معدله توانسته‌اند حرکت چرخها و موتورها را تنظیم کنند .  
ساعت را که کوک می‌کنیم در اول فشار فنر قوی است و می‌خواهد چرخ دنده‌ها را بسرعت‌حرکت دهد و چون فنر باز می‌شود و فشارش ضعیف می‌گردد می‌خواهد چرخها را بکندی حرکت دهد ، در ساعت دستگاهی بنام پاندول می‌گذارند که حرکت را تنظیم نموده و چه فشار فنر قوی و چه ضعیف باشد در هر حال ساعت‌به یک منوال حرکت نموده و وقت را بطور صحیح تنظیم می‌کند .  
در ماشین‌های بخار که کارخانه‌های بزرگ را بکار می‌اندازد اگر دستگاه معدل نباشد تمام ماشینها خرد و خراب خواهند شد ، چون دیگ بخار در هنگام جوشش ، بخار زیاد تولید نموده و اگر این بخار مستقیما به پشت پیستونها وارد شود چرخ طیار شتاب گرفته و با سرعت‌سرسام‌آوری ماشین را خرد خواهد نمود ، و نیز در وقتیکه در دیگ بخار حرارت کمتر می‌شود ممکنست‌سرعت کم شود .  
لذا همیشه در دستگاهی بخار اضافی را برای مواقع کمبود ذخیره می‌کنند و دستگاهی بنام معدل ورگولاتوربین لوله‌های متصل به دیگ و بین پیستونها قرار می‌دهند تا همیشه بخار را به مقدار معین نه کم و نه زیاد به پشت پیستونها رهبری کند ، این دستگاه در وقتی که بخار بسیار است زیادی آن را خودبخود در دستگاه ذخیره می‌فرستد و از وارد شدن آن به موتورها جلوگیری می‌نماید و در وقتی که بخار کم‌است از دستگاه ذخیره ، بخار ذخیره شده را می‌گیرد و با بخار فعلی تواما به موتورها می‌فرستد و لذا خودبخود همیشه موتورها آرام و منظم حرکت نموده در یک سرعت‌خاص مورد نیاز به حرکت در می‌آیند .  
در جامعه بشری برای تبدیل قوا و تنظیم امور و رفع اختلافات بین مردم و جلوگیری از تعدیات به حقوق فرد و اجتماع و رهبری نمودن تمام افراد را به مقصد کمال و منظور از آفرینش و کامیابی از جمیع قوا و سرمایه‌های خدادادی احتیاج به معدل صحیح منظم است و الا جامعه از هم گسیخته می‌شود و از سرمایه حیات بهره‌برداری نخواهد نمود .
<span class="chapter">

#### لزوم امام معصوم در جامعه
</span>

منظم عالم انسانیت و اجتماع امام است که حتما باید دارای قوائی متین و فکری صائب و اندیشه‌ای توانا ناظر بر اعمال و کردار امت‌بوده ، بین آنها نظم و تعادل را برقرار کند .  
آیا اگر این امام نیز خود جایز الخطا و مبتلی به معصیت و گناه و در فکر و اندیشه مانند سایر افراد جامعه دچار هزاران خطا و اشتباه گردد و یا نیز مانند آنان بوالهوس و شهوت‌ران باشد ، می‌تواند با اینحال در بین افراد صلح دهد ، اختلافات آنان را رفع کند حق هر ذی حقی را به او برساند و جلوی تعدیات را بگیرد و تمام افراد را قوه حیات و نیروی زندگی بخشد ، به هر کس به اندازه استعداد و نیاز او از معارف و حقائق تعلیم کند ، موارد خطا و اشتباه آنان را هر یک به نوبه خود در سلوک راه خدا و رسیدن به مقصد کمال بیان کند ؟ حاشا و کلا!  
بنابراین رهبر جامعه و زعیم و امام مردم باید معصوم و عاری از گناه و هر گونه لغزش و خطا بوده با فکری عمیق و پهناور و سینه‌ای منشرح به نور الهی و قلبی منور به تاییدات غیبیه ناظر بر احوال و رفتار و حتی بر خاطرات قلبیه هر یک از افراد امت‌بوده باشد .  
بعضی از عامه عصمت را در پیغمبران قبول دارند و بعضی از آنها مرتبه ضعیفی از عصمت را درباره آنان قائلند و بعضی بطور کلی عصمت را درباره آنان انکار کرده و بهیچوجه آنان را مصون از خطا و معصیت نمی‌دانند ، ولی شیعه بطور عموم عصمت را به تمام معنی در انبیاء شرط می‌داند و نیز درباره ائمه معصومین صلوات الله و سلامه علیهم اجمعین قائل به عصمت است .
<span class="chapter">

#### عصمت انبیاء در سه مرحله
</span>

ما برای اثبات اینموضوع ، عصمت را درباره انبیاء از قرآن شریف اثبات نموده و سپس درباره ائمه علیهم السلام به بحث می‌پردازیم .  
اما درباره پیمبران می‌گوئیم که عصمت مورد کلام در سه موضوع است .  
اول در موضوع تلقی وحی یعنی قلب پیغمبر باید طوری باشد که در حال نزول وحی خطا نکند و وحی را همانطور که وارد است‌به خود بگیرد ، و در تلقی کم و زیاد ننماید ، و قلب پیغمبر ، وحی را در خود به صورت دیگر غیر از حقیقت واقعیه خود جلوه ندهد .  
دوم در موضوع تبلیغ و رساندن وحی است ، یعنی پیغمبر همانطور که وحی را گرفته است همانطور باید برساند ، در اداء و رساندن نباید دچار خطا و اشتباه گردد ، نباید وحی را فراموش کند یا در اداء آن کم و زیاد نموده غیر از صورت واقعی خود آن را به امت‌خود تبلیغ نماید .  
موضوع سوم در موضوع معصیت و گناه است ، یعنی هر چه مخالف با مقام عبودیت و منافی احترام و موجب هتک مقام مولی است نباید از او سرزند ، چه راجع به گفتار باشد یا راجع به افعال ، و بطور کلی این سه مرحله را می‌توان به یک جمله اختصار نمود و آن وجود امریست از جانب خدا در انسان معصوم که او را از خطا و گناه مصون دارد .  
و اما خطا در غیر این سه موضوع ، مثل خطا در امور خارجیه نظیر اشتباهاتیکه انسان در حواس خود می‌کند یا در ادراکات امور اعتباریه و مانند خطا در امور تکوینیه از نفع و ضرر و صلاح و فساد از محل نزاع و مورد گفتگوی شیعه و سنی خارج است .  
اما در آن سه مرحله از عصمت آیاتی از قرآن دلالت‌بر آن دارد مثل قوله تعالی :  
«کان الناس امة واحدة فبعث الله النبیین مبشرین و منذرین و انزل معهم الکتاب بالحق لیحکم بین الناس فیما اختلفوا فیه و ما اختلف فیه الا الذین اوتوه من بعد ما جائتهم البینات بغیا بینهم فهدی الله الذین آمنوا لما اختلفوا فیه من الحق باذنه و الله یهدی من یشاء الی صراط مستقیم [2]  
این آیه می‌رساند که منظور از ارسال پیمبران و انزال وحی و کتاب همانست که مردم را به حق دعوت کنند ، و در جمیع موارد اختلاف چه در قول و چه در فعل و چه در اعتقاد ، راه صواب و حق را به آنها راهنمائی کنند .  
اینست هدف خلقت و آفرینش از بعثت انبیاء ، چون خداوند در این مقصود اشتباه نمی‌کند و به غلط نیز نمی‌افتد به مفاد آیه :  
«لا یضل ربی و لا ینسی [3]  
و نیز در این منظور و مقصود به هدف خود می‌رسد و رادع و مانعی برای او نیست به مفاد آیه شریفه :  
«ان الله بالغ امره قد جعل الله لکل شیی قدرا» [4]  
و به مفاد آیه کریمه :  
«و الله غالب علی امره [5]  
بنابراین لازمست برای حفظ وحی در انزال آن و تبلیغ و اداء آن ، پیمبران را از هر گونه خطا و غلطی مصون نگاه دارد ، زیرا بالفرض طبق مفاد این آیات اگر قلب پیغمبری در تلقی یا در تبلیغ وحی دچار اشتباه گردد منظور از رسالت او به عمل نیامده است‌بعلت اینکه منظور از رسالت دعوت به حق است‌به مفاد :  
«و انزل معهم الکتاب بالحق لیحکم بین الناس فیما اختلفوا فیه   
و بنابراین در صورت اشتباه یا آنکه خدا در انتخاب رسول و طریقه انزال وحی بر قلب او دچار غلط و دستخوش نسیان واقع شده ، و یا آنکه منظورش دعوت به حق بوده لکن در اجراء وحی در قلب پیغمبر به نحوی که هیچ دستخوش تغییر و تبدیل واقع نشود به خطا افتاده ، و اینها به مقتضای «لا یضل ربی و لا ینسی صحیح نیست‌یا آنکه با آنکه منظورش دعوت به حق بوده و در اجراء این امر نیز اشتباه و غلط نمی‌نموده است ، لکن موانع خارجیه جلوی امر خدا را می‌گرفته و نمی‌گذارده به مرحله تحقق برسد . این نیز به مقتضای مفاد«ان الله بالغ امره یا آیه و الله غالب علی امره محال است .  
روی این مقدمات حتما خدا پیمبران را محفوظ از خطا و غلط در کیفیت‌تلقی وحی و تبلیغ آن نگه می‌دارد ، و قلب آنان را بطوری صافی و پاک می‌نماید که در اثر انزال وحی هیچ ارتعاش و موجی که موجب دگرگونی کیفیت و واقعیت وحی باشد در قلب آنان وجود نداشته باشد ، و هیچگونه اضطراب و تاریکی که نیز باعث تاویل و تفسیر ادراکات واقعیه بر خلاف واقعیت و حقیقت آن باشد در آنها پدید نیاید .  
و این معنی حقیقت عصمت است در دو مرحله تلقی وحی و تبلیغ آن .  
و اما در مرحله سوم که مصونیت و عصمت آنان از گناه باشد ، ممکنست‌با بیان مقدمه دیگری نیز دلالت آیه فوق را تمام دانست ، و آن اینکه اگر پیغمبری معصیت کند و مرتکب گناه گردد با این فعل خود جواز و اباحه این عمل را نشان داده است ، چون عاقل به کاری دست نمی‌زند مگر آنکه او را نیکو و پسندیده داند ، پس اگر از او معصیت‌سرزند در حالیکه قولا امر به خلاف آن می‌کند این موجب تناقض تهافت‌خواهد بود ، و با فعل و قول خود تبلیغ متناقضین نموده است ، با قول و گفتار خود مردم را از آن بازداشته ، ولی با فعل آن اباحه آن را اثبات و امت را در فعل آن مرخص داشته است .  
و معلومست که تبلیغ متناقضین تبلیغ حق نخواهد بود چون هر یک از آن دو مبطل دیگری خواهند بود ، و خدائی که پیمبران را به منظور تبلیغ حق ارسال نمود است ، آنان را به دعوت به متناقضین نمی‌گمارد ، بلکه آنان را از عمل غیر حق هر گونه معصیتی مصون می‌دارد زیرا که عصمت پیمبران در تبلیغ رسالت و اداء وحی ( آن طور که باید ) بدون عصمت در مقام معصیت تمام نخواهد بود .  
روی این بیان به خوبی واضح شد که آیه فوق دلالت بر عصمت انبیاء درس مرحله تلقی و تبلیغ وحی و در مقام گناه و معصیت دارد .  
امام نیز که حافظ شریعت و تبیین حکم و پاسدار قانون بر امت است ، نیز حائز مقام قلب و ادراک پیمبر است و از این نقطه نظر با پیغمبر فرقی ندارد ، جز آنکه پیغمبر آورنده شریعت و کتاب ، و امام حافظ و مبلغ آن است و همان ادله‌ای که برای اثبات عصمت در انبیاء مورد استفاده قرار می‌گیرد بعینها درباره امام نیز وارد می‌شود .
<span class="chapter">

#### مناظره هشام بن حکم با عمرو بن عبید
</span>

در کتاب کافی[6] در کتاب الحجة مرحوم کلینی از علی بن ابراهیم از پدرش‌از حسن بن ابراهیم از یونس بن یعقوب روایت می‌کند که : در نزد حضرت امام جعفر صادق علیه السلام جماعتی از اصحاب بودند که از آنجمله حمران بن اعین و محمد بن نعمان و هشام بن سالم و طیار و جماعتی که در میان آنان جوانی برومند بنام هشام بن حکم[7] بود .  
حضرت به هشام بن حکم فرمودندای هشام!آیا خبر می‌دهی به ما از آن مناظره و مکالمه‌ای که بین تو و بین عمرو بن عبید واقع شد ؟  
هشام گفت : یابن رسول الله مقام و منزلت تو بالاتر از آنست که من در مقابل شما لب بگشایم ، و مناظره خود را باز گویم ، من از شما حیا می‌کنم و در پیشگاه شما زبان من قادر به حرکت و سخن گفتن نیست .  
حضرت فرمودند : زمانیکه شما را به کاری امر نمودیم باید بجا آورید!  
هشام در این حال لب به سخن گشود و گفت داستان عمرو بن عبید و جلوس او در مسجد بصره و گفتگوی او با مردم به من گوشزد شد ، و بر من بسیار ناگوار آمد ، برای ملاقات و مناظره با او حرکت نموده و به بصره وارد شدم .  
روز جمعه بود به مسجد بصره درآمدم دیدم که حلقه وسیعی از جماعت مردم مجتمعند و در میان آنان عمرو بن عبید مشغول سخن گفتن است ، مردم سئوال می‌کنند و او جواب می‌گوید .  
عمرو بن عبید یک شمله سیاهی از پشم بر کمر خود بسته و شمله دیگری را ردای خود نموده و سخت مشغول گفتگوست .  
من از مردم تقاضا نمودم که راهی برای من باز کنند ، تا خود را بدو رسانم ، مردم راه دادند ، من از میان انبوه جمعیت عبور نموده در آخر آنان نزدیک عمرو بن عبید دو زانو به زمین نشستم ، سپس گفتم : ای مرد دانشمند!من مردی هستم غریب ، مرا رخصت می‌دهی سئوالی بنمایم ؟ گفت‌بلی  
گفتم : آیا چشم داری ؟  
گفت : ای فرزند این چه سئوالی است ؟ تو می‌بینی من چشم دارم دیگر چگونه از آن سئوال می‌کنی ؟  
گفتم : مسئله من همین بود که سئوال کردم آیا پاسخ می‌دهی ؟  
گفت : ای فرزند سئوال کن و اگر چه این سئوال تو احمقانه است!  
گفتم : جواب مرا بگو  
گفت : سئوال کن  
گفتم : آیا چشم داری ؟  
گفت : بلی  
گفتم : با چشمت چه می‌کنی ؟  
گفت : با آن رنگها و اشخاص را می‌بینم  
گفتم : آیا بینی داری ؟  
گفت : بلی  
گفتم : با بینی‌ات چه می‌کنی ؟  
گفت : بوها را استشمام میکنم . گفتم آیا دهان داری ؟  
گفت : بلی  
گفتم : با دهانت چه می‌کنی ؟  
گفت : طعم و مزه غذاها را می‌چشم  
گفتم : آیا گوش داری ؟  
گفت : بلی  
گفتم : با گوش‌ات چه میکنی ؟  
گفت : صداها را گوشم می‌شنوم  
گفتم : آیا قوه ادراک و مغز مفکر داری ؟  
گفت : بلی  
گفتم : با آن چه می‌کنی ؟  
گفت : با آن هر چه را که از راه حواس بر من وارد شود تمیز می‌دهم  
گفتم : آیا این حواس و اعضاء بی‌نیاز از مغز و قوای دراکه نیستند ؟ گفت : نه  
گفتم : چگونه نیازمند به مغز و قوای مفکره هستند ، در حالیکه همه آنها صحیح و سالمند ، عیب و نقصی در آنها نیست ؟  
گفت : ای فرزند این جوارح و حواس چون در واقعیت چیزی را که ببینند یا بو کنند یا بچشند یا بشنوند شک بنمایند آنها را به مغز و قوای دراکه معرفی می‌کنند ، و مغز است که صحیح را تشخیص می‌دهد و بر آن تکیه می‌کند و مشکوک را باطل نموده مطرود می‌نماید!  
هشام می‌گوید : به او گفتم بنابراین خداوند قلب و مغز را برای رفع اشتباه حواس آفریده است ؟  
گفت : آری  
گفتم : برای انسان مغز لازم است و گرنه جوارح در اشتباه می‌مانند ؟  
گفت : آری  
گفتم : ای ابا مروان[8]  
خداوند تبارک و تعالی جوارح و حواس انسان را مهمل نگذارده تا آنکه برای آنان امامی قرار داده که آنچه را که حواس به صحت تحویل دهند تصدیق کند و مواضع خطا را از صواب فرق گذارد ، و بر واردات صحیح اعتماد و بر غیر صحیح مهر بطلان زند ، چگونه این خلق را در حیرت و ضلال باقی گذارده ، تمامی افراد انسان را در شک و اختلاف نگاهداشته و برای آنان امامی که رافع شبهه و شک آنان باشد و آنان را از حیرت و سرگردانی خارج کند معین نفرموده است ؟  
و برای مثل توئی در بدن تو برای حواس و جوارح تو امامی معین فرماید تا حیرت و شک را از حواس تو بردارد ؟  
هشام می‌گوید : عمر بن عبید ساکت‌شد و چیزی نگفت ، سپس رو به من نموده گفت :  
تو هشام بن حکم هستی ؟  
گفتم : نه  
گفت : آیا از همنشینان او هستی ؟  
گفتم : نه  
گفت : پس از کجا آمده ای و از کجا هستی ؟  
گفتم : من از اهل کوفه هستم گفت‌بنابراین یقینا خودت هشام هستی  
سپس برخاست و مرا در آغوش خود گرفت و خود از جای خود کنار رفته مرا بر سر جای خود نشانید ، و دیگر هیچ سخن نگفته در مقابل من سکوت اختیار نمود ، تا من از آن مجلس برخاستم .  
هشام می‌گوید : حضرت صادق علیه السلام از بیان این طریق مناظره من بسیار خشنود شده و خندیدند و گفتند : ای هشام!چه کسی به تو تفهیم نموده اینطور مناظره نمائی ؟  
عرض کردم : اینطریق را از وجود مبارک شما یاد گرفته ، و بر حسب موارد و مصادیق مختلف خود پیاده می‌نمایم  
حضرت فرمودند : سوگند به خدای که این قسم از مناظره در صحف حضرت ابراهیم و موسی نوشته شده است[9]  
چون امام حکم مغز و قلب عالم است لذا سرور و حزن او در جوارح و اعضاء او که یکایک مخلوقاتست اثر می‌کند .  
سیوطی در خصائص الکبری گوید : و اخرج الحاکم و البیهقی و ابو نعیم عن الزهری قال : لما کان صباح یوم قتل علی بن ابیطالب ، لم یرفع حجر فی بیت المقدس الا وجد تحته دم .  
و اخرج ابو نعیم من طریق الزهری عن سعید بن المسیب قال : صبیحة یوم قتل علی بن ابیطالب ، لم ترفع حصاه من الارض الا و تحتها دم عبیط . [10]  
صبحگاه روزیکه امیرالمؤمنین علیه السلام کشته شدند هر ریگی را که از هر نقطه زمین برمی‌داشتند در زیر آن خون تازه بود .
<span class="chapter">

#### گریه تمام موجودات در سوگ شهادت سید الشهداء
</span>

شیخ صدوق رضوان الله علیه روایت می‌کند در کتاب علل الشرایع و امالی باسند واحد خود از جبله مکیه ، که او گفت : از میثم تمار شنیدم که می‌گفت : سوگند بخدا که این امت ، فرزند پیغمبر خود را در روز دهم محرم می‌کشند و دشمنان خدا آنروز را روز برکت قرار می‌دهند ، و این امریست که از علم خدا گذشته و از قضای محتوم بوده و بر اساس عهدیکه امیرالمؤمنین علیه السلام با من نموده است ، من از آن آگاهی یافته‌ام .  
امیرالمؤمنین بمن خبر داد که تمام موجودات بر فرزند پیغمبر گریه می‌کنند حتی درندگان در بیابانها و ماهیان دریاها و مرغان بر فراز آسمان .  
و گریه می‌کنند بر او خورشید ، و ماه ، و ستارگان ، و آسمان ، و زمین ، و مؤمنان از انس و جن ، و تمام فرشتگان آسمانها ، و رضوان : خازن بهشت ، و مالک : پاسبان دوزخ ، و فرشتگان پاسبانان ، و نگاهدارندگان عرش ، و آسمان .  
و در آن هنگام ، خون و خاکستر ببارد .  
سپس میثم گفت : واجب است لعنت خدا بر قاتلان حسین علیه السلام ، همانطور که بر مشرکینی که با خدا خدای دگری را شریک قرار می‌دهند ، واجب شده است و همانطور که واجب است‌بر یهود و نصاری و مجوس .  
جبله می‌گوید : گفتم : ای میثم!چگونه مردم روز قتل حسین را روز برکت قرار می‌دهند ؟  
در آن هنگام میثم گریست و گفت : طبق حدیثی مجعول که خود آنها وضع نموده‌اند ، گمان می‌کنند که عاشورا روزیست که در آن خداوند توبه آدم را قبول نمود در صورتیکه خداوند توبه آدم را در شهر ذی الحجه قبول نمود .  
و گمان می‌کنند که در آن خداوند توبه داود را قبول نمود ، در صورتیکه توبه داود در شهر ذی الحجه پذیرفته شد .  
و گمان می‌کنند که در آن خداوند یونس را از شکم ماهی خلاصی داد ، در صورتیکه خداوند او را در ذی القعده از شکم ماهی بیرون آورد .  
و گمان می‌کنند که در آن روز کشتی نوح به ساحل نجات نشست ، در حالیکه آن کشتی در روز هجدهم از ذی الحجه به ساحل نشست .  
و گمان می‌کنند که در آن روز خداوند آب دریا را برای نجات بنی اسرائیل شکافت ، در صورتیکه اینواقعه در شهر ربیع الاول بوقوع پیوست .  
سپس میثم گفت : ای جبلة!بدان که برای حسین بن علی : سید الشهداء واصحابش در روز قیامت‌بر سایر شهداء فضیلتی است .  
ای جبلة!زمانیکه دیدی خورشید مانند خون تازه سرخ شد ، بدانکه آقای تو و مولای تو حسین را کشتند .  
جبلة می‌گوید : روزی از منزل خارج شدم ، چون نظر بر دیوارها افکندم ، دیدم مانند ملحفه‌های رنگین شده به عصفر ( گیاهی ست‌سرخ رنگ ) برنگ خون درآمده است .  
پس ناگهان صیحه زدم و گریستم و گفتم : بخدا سوگند که آقای ما حسین بن علی را کشتند[11]  
پی نوشت ها  
[1] سوره بقره : 2 - آیه 213 .  
[2] سوره بقره : 2 - آیه 213  
[3] سوره طه : 20 - آیه 52   
[4] سوره طلاق : 65 - آیه 3  
[5] سوره یوسف : 12 - آیه 21  
[6] جلد اول اصول کافی ص 169  
[7] هشام بن حکم تولدش در کوفه نشو و نمایش در واسط و تجارتش در بغداد بود از حضرت صادق و حضرت کاظم و حضرت رضا صلوات الله علیهم درباره او مدح و منقبت گفته شده است و راوی حدیث و دارای اصلی از اصول اربعماة شیعه بوده و از اجلای محدثین و مهره متکلمین و مناظرین بوده و در سن جوانی در فن مناظره مهارت به سزائی داشته است . ( رجال میرزا محمد علی اردبیلی ) این روایت را نیز در بحارالانوار ج 7 ص 3 از «اکمال الدین و «علل الشرایع و «امالی صدوق نقل می‌کند .  
[8] ابامروان کنیه عمرو بن عبید است  
[9] این روایت را صدوق نیز در امالی ص 351 از سعد بن عبدالله از ابراهیم بن هاشم از اسمعیل بن مراد از یونس بن عبدالرحمن از یونس بن یعقوب نقل می‌کند و می‌گوید در نزد حضرت جماعتی از اصحاب بودند که در میان آنها حمران بن اعین و مؤمن الطاق و هشام بن سالم و الطیار بودند و جماعتی دیگر از اصحاب بودند که در میان آنها هشام بن الحکم بود و سپس عین حدیث را تا به آخر نقل می‌کند .  
[10] «خصائص الکبری ج 2 ص 124 بنا به نقل «شیعه در اسلام سبط قسمت دوم ص 124  
[11] «امالی صدوق ص 77 و «علل الشرایع ص 228 و در «بحار الانوار» ج 10 ص 224 این داستان را از صدوق نقل می‌کند
<span class="chapter">

## قسمت دوم : اصل وراثت ، خلقت پیامبر و امیر المؤمنین ، خلقت اهل بیت
</span>
<span class="chapter">

### درس دوم : بیان اصل وراثت در عصمت
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
ثم اورثنا الکتاب الذین اصطفینا من عبادنا فمنهم ظالم لنفسه و منهم مقتصد و منهم سابق بالخیرات باذن الله ذلک هو الفضل الکبیر» [12]
<span class="chapter">

#### اصل وراثت از سنن غیر قابل تبدیل الهی است
</span>

قانون وراثت ، اصل مهمی است که در تمام شئون موجودات از انسان و حیوان و نباتات مورد مطالعه دقیق قرار گرفته ، و آثار و نتایج مهمی از آن به دست آمده است;و می‌توان گفت‌یکی از سنن غیر قابل تبدیل و تغییر الهی است .  
دقت و بررسی در افراد انسان و انتقال خصوصیات و کیفیاتی که از نطفه پدر و مادر و تلقیح آن به صورت جنین درآمده و در طفل به ظهور می‌رسد ، این اصل را بطور کلی در مورد انسان به ثبوت می‌رساند .  
نطفه انسان ذره‌ای از سازمان وجودی اوست که تمام آثار و خصوصیات انسان بطور تراکم و اندماج و بطور قوه و استعداد در او موجود است ، و چون در رحم مادر در ظرف مخصوص خود با شرایط خاصی جای گرفت‌به مرحله فعلیت رسیده و به صورت نشر درآمده و به ظهور می‌رسد ، و تمام خصوصیات مادی و اخلاقی و روحی پدر و مادر خود را نشان می‌دهد . نه تنها فرزند از نظر رنگ پوست و کیفیت سازمان اعضاء و جوارح و ترکیب استخوانها از پدر ارث می‌برد ، بلکه در هر ذره‌ای از خون و در هر سلول ریز ذره بینی ، به تمام معنی مشابه با ذره خون پدر و با ذرات ذره بینی سلولهای اوست ، بطوریکه طفلی که پدرش مشکوک باشد از راه تجزیه خون او می‌توان پدر او را معین نمود .  
چون در حقیقت ، طفل شاخه و فرعی است که از درخت هستی و اصل مادی و معنوی پدر منشعب شده و در تمام خواص خود حکایت از آن اصل می‌نماید .  
از چشم و دماغ و گوش و قلب و معده و کلیه و استخوان و هیکل گذشته در اجزاء خرد و ذره‌بینی نیز فرزند به عنوان توارث از پدر و مادر خود خواص و آثار هستی را اخذ می‌نماید ، حتی امراضی که در نیاکان وجود دارد به فرزندان خود انتقال می‌یابد و اگر در نسل اول یا دوم ظهور نکند بالاخره آن اصل مرض خود را در دوره تطور و انقلاب چند نسل حفظ نموده تا دوران کمون خود را طی کند ، و در چندین نسل بعد که شرائط ظهورش موجود گردد به ظهور برسد .  
این آثار و خصوصیات از پدر نه فقط به نطفه او انتقال می‌یابد بلکه در هر یک از سلولهای انسان تمام آثار هستی او مشهود است ، و می‌توان گفت در هر ذره از بدن انسان یک انسان کامل به نحو استعداد و قوه وجود دارد که چنانچه شرائط تربیت و تکامل موجود گردد به صورت یک انسان کامل درمی‌آید .  
و به عبارت دیگر نه تنها در نطفه ، انسانی کامل وجود دارد که در ظرف مستعد و رحم به ظهور می‌رسد بلکه در هر سلول یک انسان کامل به نحو توارث و انتقال مراتب هستی موجود است .  
گرچه تا به حال عملا نتوانسته اند در ظرف مستعد این سلول را با سلول زن تلقیح نموده و طفلی نوزاد در خارج ظرف رحم به وجود آورند لیکن گذشته از آنکه دلیلی بر امتناع آن نیست ، ادله‌ای بر امکان آن اقامه شده و ممکنست در طی سیر علمی ، بشر روزی را به خود ببیند که از تلقیح هر یک از سلولهای بدن مرد با هر یک از سلولهای بدن زن و پیوند بین آندو ، در ظروف مستعد و متناسب طفلی به وجود آید ، و از یک مرد و یک زن در زمان کوتاهی میلیاردها کودک به ظهور رسد .  
این موضوع در اثر همان اصل توارث است که تمام خاصه های شخص در هر یک از ذرات بدن او اثر می‌گذارد ، و آن ذره حکایت از تمام آثار وجودی آن شخص می‌نماید ، کما آنکه در نباتات دیده می‌شود نه تنها از راه کاشتن تخم در زمین ، بلکه از راه قلمه زدن و از راه پیوند نمودن ، اصل وراثت کار خود را کرده و درختی مانند اصل خود نشو و نما می‌نماید .  
چون در شاخه ای که با آن قلمه می‌زنند تمام خصوصیات درخت از ریشه و تنه و ساقه و برگ و میوه طبق ریشه و تنه و ساقه و برگ و میوه اصل خود موجود است .  
در پیوند نیز همین طور است ، جوانه پیوند ، ساقه درخت دیگر را رحم برای تربیت‌خود قرار داده و در آنجا نشو و نما می‌کند و تمام آثار اصل خود را بدون تخطی و تجاوز به ظهور می‌رساند .  
«ما من دابة الا هو آخذ بناصیتها ان ربی علی صراط مستقیم [13]  
از مادیات و مراتب ظهورات طبیعی در انسان بگذریم ، در افکار و اخلاق و روحیات ، نیز طفل از اصل خود به نحو توارث بهره می‌گیرد ، و از راه نطفه اخلاق و غرائز پدر و مادر در طفل به ظهور می‌رسد ، و از ترکیب آن دو نطفه مجموعه مرکب از آن دو ، طفل را با اخلاقی خاص که نتیجه اخلاق و غرائز آن دو می‌باشد به ظهور می‌رساند  
بدون هیچ تخطی و تجاوز فرزندی که پدر و مادرش شجاع باشند شجاع خواهد شد ، و اگر جبان و ترسو باشند جبان خواهد شد ، اگر سخی باشند سخی ، و اگر لئیم باشند لئیم خواهد شد ، اگر با گذشت و ایثار باشند فرزند نیز فداکار و با گذشت‌خواهد شد .  
پدر و مادر عاقل بچه عاقل به وجود می‌آورند و چنانچه کودن باشند فرزند آنان کودن خواهد شد .  
خلاصه در تمام اخلاقیات و غرائز روحی ، فرزند از اصل پدر و مادر خود خارج نبوده بلکه تابع و نتیجه صفات آندو و نتیجه از لقاح و فعل و انفعال قوای روحی و اخلاقی آندو خواهد بود .  
ممکنست احیانا فرزند شخص عاقل ، کودن یا فرزند شخص کودن و کند ذهنی ، عاقل گردد البته این نیز روی شرائط و ظروف تربیت در رحم یا انتقال نطفه یکی از نیاکان او که چنین بوده‌اند و ظهور آن در این نسل خواهد بود می‌باشد . البته آن نیز طبق اصل وراثت است .  
اصل وراثت در حیوانات و نباتات نیز ملاحظه می‌شود ، بچه گرگ مانندگرگ و بچه گوسفند ، گوسفند و بچه شیر ، شیر خواهد شد ، و نسلا بعد نسل از نقطه نظر کیفیت سازمان بدنی و سلولهای جسمی و صفات روحی ، آثار و کیفیات آنان به طبقات بعدی انتقال می‌یابد .  
و در نباتات از گل یاس ، گل یاس و از گل محمدی ، گل محمدی بوجود می‌آید که در رنگ و شکل و بو تابع اصل خود هستند ، از درخت سیب ، درخت گلابی بوجود نخواهد آمد گرچه هزاران سال بگذرد و نسلهای متعدد درخت سیب اطواری را طی نمایند .  
باری این اصل وراثت اساس عالم هستی بوده و این ظهورات طبق این ناموس به جلو می‌روند .  
«فلن تجد لسنة الله تبدیلا و لن تجد لسنة الله تحویلا» [14]  
این اصل وراثت که در تمام شئون مذکوره بقاء و ثبات خود را حفظ نموده ، از همه مهمتر و بالاتر بقاء و ثبات او در معنویات و اسرار الهی است .
<span class="chapter">

#### پبامبر اکرم مظهر تام و تمام تجلی آن نور الهی است که در باطن آدم ابو البشر به ودیعت نهاده شده بود
</span>

خداوند آدم بوالبشر را ایجاد نمود و او را خلیفه خود قرار داد و دل او را مرکز تجلیات انوار جمال خود نموده ، عقل او را قوی و سینه او را منشرح و قلب او را وسیع نموده ، بطوریکه به تمام اسرار عالم کون بتواند اطلاع یابد و از حقائق موجودات باخبر شود و پرده اوهام را پاره نموده فی مقعد صدق عند ملیک مقتدر»[15]  
جای گیرد و به مقام اطمینان برسد و از سر غیب مطلع گردد و با فرشتگان گفت و شنود داشته باشد و در حرم امن و امان الهی سکنی گزیده دل او مرکز تجلیات اسماء و صفات حضرت معبود جل شانه قرار گیرد .  
احاطه قدرت و علم و حیات خدا را در جمیع مراحل عالم هستی به رای العین مشاهده نماید و با حضرت باری تعالی مناجات نموده و از سر و باطن تکلم کند و به مقام علمه شدید القوی ذو مرة فاستوی و هو بالافق الاعلی ثم دنا فتدلی فکان قاب قوسین او ادنی فاوحی الی عبده ما اوحی [16] فائز گردیده ، و بعد از فنای از نفس به بقای خدا باقی و اسفار اربعه خود را به پایان رسانیده ، آئینه تمام نما و مظهر تام و اتم حضرت احدیت گردد . این نور در بدو پیدایش حضرت آدم ، در او به ودیعت قرار داده شد و به مقتضای و علم آدم الاسماء کلها»[17] و نیز به مفاد«و اذ قال ربک للملائکة انی جاعل فی الارض خلیفة [18] آدم یگانه گوهر عالم هستی و یگانه در شاهوار صدف عالم کون و خزینه اسرار حضرت ربوبی قرار گرفت و تا حدی در او طلوع نموده و به ظهور پیوست .  
لکن به مقتضای اصل وراثت آن سر به فرزندان آدم انتقال یافت و در پیمبران ، هر یک به نوبه خود به نحوی طلوع و بروز نمود و با مراتب اختلافی که در آنان دیده می‌شد هر یک مرکز تجلی آن نور به قدر استعداد و ظرفیت خود شدند .  
«تلک الرسل فضلنا بعضهم علی بعض ، منهم من کلم الله و رفع بعضهم درجات و آتینا عیسی بن مریم البینات و ایدناه بروح القدس [19]  
تا نوبت به خاتم النبیین و سید المرسلین محمد بن عبد الله صلی الله علیه و آله رسید ، آن نور به نحو تام و اتم طلوع نمود و به اصل وراثت تا به حال در اصلاب پدران که دوران کمون خود را طی می‌نمود ، اینک به مرحله ظهور و بروز رسید و آنطور که باید و شاید بدون هیچ کمی و کاستی طلوع نمود .  
لذا شریعت او ناسخ همه ادیان و دین او متمم و مکمل تمام ادیان و تا روز قیامت باقی و برقرار است .
<span class="chapter">

#### نور الهی و حقیقت محمدی پس از پیامبر اکرم به امیر المؤمنین و بواسطه ایشان به سائر ائمه طاهرین انتقال یافت
</span>

و این آثار به واسطه سعه روح و ظرفیت قلب مبارک آن حضرت است نه امر اعتباری تشریفاتی ، و سپس در ذریه آن حضرت انتقال یافت ، یعنی همان نور دو قسمت‌شد نیمی در نفس مبارک آن حضرت و نیمی در نفس امیرالمؤمنین علیه السلام جای گرفت و از لقاح نور امیرالمؤمنین و حضرت صدیقه سلام اله علیها بذریه آن حضرت منتقل شد .  
کما آنکه فرمود ان الله جعل ذریة کل نبی فی صلبه و جعل ذریتی فی صلب علی بن ابی طالب[20] خداوند ذریه هر پیغمبری را از صلب خود آن پیغمبر قرار داد و ذریه مرا از صلب علی بن ابیطالب قرار داد . از سلمان روایتست که : سمعت رسول الله صلی الله علیه و آله یقول : کنت انا و علی نورا بین یدی الله تعالی قبل ان یخلق آدم باربعة عشر الف عام فلما خلق الله آدم قسم ذلک النور جزئین جزء انا و جزء علی اخرجه احمد فی المناقب . [21]  
احمد بن حنبل که یکی از بزرگان ائمه اهل تسنن است ، طبق روایت کتاب الریاض النضره از سلمان فارسی روایت کرده است که او می‌گوید : از رسول خدا شنیدم که می‌فرمود : من و علی نور واحدی بودیم در نزد خداوند تعالی ، قبل از آنکه آدم را بیافریند به فاصله چهارده هزار سال .  
سپس چون خداوند آدم را آفرید آن نور را دو قسمت نمود : یکی از آن دو قسمت من هستم ، و قسمت دیگر علی است .  
و نیز از کتاب مودة القربی در ینابیع المودة حدیث می‌کند از عثمان که او از رسول خدا روایت می‌کند که : خلقت انا و علی من نور واحد قبل ان یخلق الله آدم باربعة آلاف عام فلما خلق الله آدم رکب ذلک النور فی صلبه فلم ینزل شیئا واحدا حتی افترقنا فی صلب عبد المطلب ، ففیَّ النبوة و فی علی الوصیة[22]  
عثمان بن عفان از پیغمبر اکرم روایت کرده است که آن حضرت فرمود : خداوند تبارک و تعالی چهارده هزار سال پیش از آنکه آدم بوالبشر را خلق کند من و علی را از نور واحد بیافرید ، چون آدم را خلق کرد آن نور را در صلب او قرار داد و دائما آن نور نسلا بعد نسل واحد بود تا در صلب عبدالمطلب بدو قسمت منقسم شد نیمی به من و نیمی به علی بن ابیطالب منتقل شد پس خداوند نبوت را در من قرار داد و وصایت و ولایت را در علی قرار داد .  
مورخ امین حسین بن علی مسعودی در مروج الذهب روایت نغز و پرمحتوائی را از امیرالمؤمنین علیه السلام درباره آغاز آفرینش و کیفیت خلقت نور محمد و آل محمد علیهم السلام و نحوه انتقال آن نور در نشئات مختلفه بیان می‌کند ، تا می‌رسد به خلقت ملائکه و آفرینش آدم .  
و پس از آن می‌فرماید : ثم نبه آدم علی مستودعه ، و کشف له[عن]خطر ما ائتمنه علیه ، بعد ما سماه اماما عند الملائکة ،  
فکان حظ آدم من الخیر ما آواه من مستودع نورنا ، و لم یزل الله تعالی یخبا النور تحت الزمان الی ان فضل محمدا صلی الله علیه ( و آله ) و سلم فی ظاهر الفترات .  
فدعا الناس ظاهرا و باطنا ، و ندبهم سرا و اعلانا ، و استدعی علیه السلام التنبیه علی العهد الذی قدمه الی الذر قبل النسل  
فمن وافقه و قبس من مصباح النور المقدم ، اهتدی الی سره و استبان واضح امره ، و من ابلسته الغفلة ، استحق السخط  
ثم انتقل النور الی غرائزنا ، و لمع فی ائمتنا فنحن انوار السماء و انوار الارض ، فبنا النجاة ، و منا مکنون العلم ، و الینا مصیر الامور ،  
و بمهدینا تنقطع الحجج ، خاتمة الائمة ، و منقذ الامة ، و غایة النور ، و مصدر الامور  
فنحن افضل المخلوقین ، و اشرف الموحدین ، و حجج رب العالمین .  
فلیهنا بالنعمة من تمسک بولایتنا ، و قبض علی عروتنا  
ترجمه : و سپس خداوند آدم بوالبشر را بر آنچه در او به ودیعت نهفته شده بود آگاه و مطلع گردانید ، و از عظمت و بزرگی آنچه نزدش به رسم امانت‌سپرده و او را بر آن امین قرار داده بود ، پرده برداشت ، و این بعد از آن بود که آدم را در نزد فرشتگان به عنوان «امام نام‌گذاری نموده و منصب امامت و ولایت را بدو تفویض کرده بود .  
بنابراین حظ و بهره آدم از خیر و رحمت ، بهمان مقداری بود که خداوند از نور نهفته و به ودیعت‌سپرده شده ما ، در او فرود آورده و تمکین داده بود .  
و بر همین منوال خداوند تعالی پیوسته آن نور را در تحت گذران زمان‌ها پنهان می‌داشت تا اینکه محمد را که درود و سلام خدا بر او و بر اهل بیتش باد-در ظاهر زمانهای فترت نیز-که از پیامبران خالی بود-برتری و فضیلت داد .  
در اینحال مردم را از دو وجهه ظاهر و باطن به این پیامبر دعوت نمود ، و درپنهان و آشکار به تبعیت و پیروی از شریعت او خواند .  
و این پیامبر مردم را بر همان عهد و میثاقی که خداوند قبل از پیدایش نسل ، در عالم ذر با آن نموده بود متنبه و آگاه ساخته ، و بر همان اساس و بنیان انسان‌ها را دعوت کرد .  
کسانی که با این پیامبر موافقت نموده ، و از آن چراغ تابان پیشین مشعلی برای خود فروزان نموده بودند ، به سر واقعیت او راه یافتند ، و از امر روشن او بهره ها یافتند .  
و کسانی که به غفلت دچار تحیر و سرگردانی شدند ، سزاوار خشم و غضب گشتند .  
تا آنکه آن نور در طبیعت‌های ما منتقل شد ، و در امامان ما درخشید .  
پس ما نورهای آسمان‌ها و نورهای زمین هستیم ، و به وسیله ما نجات و رستگاری خواهد بود ، و آن علم‌های پنهان و دانش‌های مخفی از ما ظهور و بروز خواهد نمود و بازگشت امور به سوی ماست .  
و با قیام مهدی ما ، حجت‌ها و دلیل‌ها منقطع گشته و خاتمه خواهد یافت و اوست‌خاتمه پیشوایان و امامان ، و اوست نجات دهنده و رهاننده امت و اوست غایت و نهایت نور و محل صدور امور .  
پس ما افضل از تمام آفریدگانیم و اعلی و اشرف از جمیع یکتاپرستانیم و حجت‌های الهیه و دلیل‌های پروردگار جهانیانیم .  
پس گوارا باد به نعمت‌های الهیه کسی که به ولایت ما تمسک جوید و چنگ زند ، و دستاویز ولایت ما را به دست گیرد .  
سپس مسعودی گوید : این روایت از حضرت ابی عبداله جعفر بن محمد از پدرش محمد بن علی از پدرش علی بن الحسین از پدرش حسین بن علی از امیرالمؤمنین علی بن ابیطالب کرم الله وجهه روایت‌شده است[23] .  
و نیز مسعودی گوید : که من در بسیاری از کتب تواریخ و سیره و انساب دیده‌ام که چون آدم بوالبشر صدای هاتفی را شنید که از کشته شدن فرزندش هابیل به او خبر داد ، و غصه و اندوهش برای جریانات گذشته و آینده رو به فزونی گذاشت ، خداوند به او وحی فرستاد : فاوحی الله الیه : انی مخرج منک نوری الذی به السلوک فی القنوات الطاهره ، و الارومات الشریفه ، و اباهی بهالانوار ، و اجعله خاتم الانبیاء .  
و اجعل آله خیار الائمة الخلفاء .  
و اختم الزمان بمدتهم ، و اغص الارض بدعوتهم ، و انشرها بشیعتهم .  
فشمر ، و تطهر ، و قدس ، و سبح و اغش زوجتک علی طهارة منها .  
فان ودیعتی تنتقل منکما الی الولد الکائن منکما[24]  
ترجمه : خداوند به آدم وحی فرستاد : که من از تو بیرون می‌آورم نور خودم را ، آن نوری که به واسطه آن می‌توان در اصلاب متین و استوار پاکیزه اعقاب ، و ریشه‌های شریف نسل‌های گرامی داشته شده انساب راه یافت .  
من به آن نور بر تمام نورها مباهات و افتخار می‌کنم ، و آن نور را خاتم پیغمبران قرار می‌دهیم .  
و آل او را بهترین پیشوایان و امامان و برگزیده‌ترین خلیفگان قرار می‌دهم .  
و چرخ امتداد زمان را به مدت حکومت الهیه آنان ، به پایان می‌رسانم ، و زمین را از دعوت و ندای آنان مالامال می‌نمایم بطوریکه نقطه‌ای از زمین برای ندا و دعوت غیر آنها یافت نشود ، و زمین را برای تردد و تمکین شیعیان آنان باز می‌کنم .  
ای آدم!حال کمر خود را محکم ببند و آماده شو ، و تحصیل طهارت کن ، خدای خود را به تقدیس و تسبیح یاد کن ، و سپس برو به سوی زوجه ات و در حال طهر و پاکیزگی با او نزدیکی کن .  
چون امانت و ودیعه من ، از فرزندی که از شما دو تن به وجود آمد منتقل می‌شود
<span class="chapter">

### پی نوشت ها
</span>

[12] سوره فاطر 35 : آیه 23 ، راجع به تفسیر این آیه شریفه ابن بابویه حدیثی از حضرت رضا علیه السلام آورده است که در مجلس مامون در مرو در حضور او و علماء عراق و خراسان پس از سئوال مامون از تفسیر این آیه حضرت بیان کردند . این حدیث بسیار جالب و حاوی مطالبی است و در «غایة المرام ص 219 به عنوان التاسع وارد است  
[13] سوره هود : 11 - آیه 56  
[14] سوره فاطر : 35 - آیه 43  
[15] سوره قمر : 54 - آیه 55  
[16] سوره النجم : 53 - آیه 5 - 11  
[17] سوره بقره : 2 - آیه 32  
[18] سوره بقره : 2 - آیه 31  
[19] سوره بقره : 2 - آیه 253  
[20] ینابیع المودة ص 252  
[21] الریاض النضرة ص 164  
[22] ینابیع المودة ص 256  
[23] مروج الذهب جلد اول از طبع مطبعة السعادة مصر 1367 هجریه ص 32 و 33 و از طبع مطبعه دارالاندلس بیروت 1393 هجریه ص 42 و 43  
[24] مروج الذهب جلد اول از طبع مطبعة السعادة مصر 1367 هجریه ص 37 و از طبع مطبعة دارالاندلس بیروت 1393 هجریه ص 47
<span class="chapter">

## قسمت سوم : منظور ازبندگان برگزیده خدا که وارثین کتاب خدایند ، مقام علی علیه السلام در روایات عام . . .
</span>
<span class="chapter">

### ادامه درس دوم
</span>
<span class="chapter">

#### تفسیر آیه ثم اورثنا الکتاب الذین اصطفینا من عبادنا
</span>

حال که این مطلب واضح شد رجوع کنیم به تفسیر آیه ای که در مطلع گفتار ذکر شد  
«ثم اورثنا الکتاب الذین اصطفینا من عبادنا»  
ما قرآن مجید را بعد از آنکه به تو فرو فرستادیم به نحو توارث به بندگان‌برگزیده خود میراث دادیم ، باید دید این چه میراثی است ؟ و بنابراین بحث در دو موضوع واقع خواهد شد .  
موضوع اول آنکه مراد از کتاب چیست ؟ موضوع دوم آنکه مراد از بندگان برگزیده که کتاب را به آنان به نحو توارث سپردیم چه کسانند ؟  
اما موضوع اول ، بدون تردید مراد از کتاب قرآن کریم است چون در آیه قبل از این آیه فرماید :  
«و الذی اوحینا الیک من الکتاب هو الحق مصدقا لما بین یدیه ان الله بعباده لخبیر بصیر»[25]  
آنچه از کتاب به تو وحی کردیم مسلما و بدون تردید حق است .  
و این خطاب راجع به حضرت رسول الله صلی الله علیه و آله است . و کتابی که به حضرت وحی شده قرآن کریم است .  
بنابراین چون به دنبال این آیه بدون فاصله می‌گوید : سپس ما کتاب را به بندگان برگزیده خود ارث دادیم ، معلوم می‌شود که مراد همین قرآن مورد ذکر است ، و البته معلومست که مراد از این قرآن ارث داده شده قرآن نوشته شده نیست ، بلکه مراد حقیقت قرآن است که بر قلب آنان وارد شده است ، و به همان نهجی که حضرت رسول الله آن حقائق را از جبرئیل امین تلقی کردند ، به همان نهج این بندگان برگزیده از حضرت رسول الله قرآن را تلقی نمودند ، و آن حقائق و اسرار و دقائق و لطائف که :  
«لا یمسه الا المطهرون [26]  
«و انا جعلناه قرآنا عربیا لعلکم تعقلون و انه فی ام الکتاب لدینا لعلی حکیم [27]  
با سطح بسیار عالی و مرتفعی که اختصاص به خود آنان داشته است‌بر قلبشان وارد شده است .
<span class="chapter">

#### مراد از بندگان برگزیده خدا که کتاب الهی به آنان به ارث رسیده چه کسانی هستند ؟
</span>

اما در موضوع دوم طبق روایات فراوان و مستفیضی که از حضرت امام محمدباقر و حضرت امام جعفر صادق علیهما السلام وارد است مراد از این بندگان برگزیده ذریه پیغمبر اکرم از اولاد حضرت فاطمه سلام الله علیها هستند که به مقتضای آیه مبارکه : «ان الله اصطفی آدم و نوحا و آل ابراهیم و آل عمران علی العالمین [28] در تحت ذریه و آل ابراهیم واقع شده‌اند .  
علاوه از صدر اسلام تا به حال هیچکس ادعا ننموده که از امیرالمؤمنین علیه السلام و از ائمه طاهرین سلام الله علیها اجمعین ، کسی دیگر به کتاب خدا عارف بوده است‌بلکه طبق روایات متواتر که از بزرگان اهل سنت وارد شده است امیرالمؤمنین علیه السلام اعرف و اعلم امت‌به کتاب خدا بوده‌اند .  
و بنابراین مسلما مراد از بندگان برگزیده خدا که قرآن به آنان ارث رسیده است آنانند .  
از اینها گذشته طبق حدیث متواتر بین شیعه و سنی که پیغمبر عترت خود را ملازم و قرین قرآن قرار داده است ، معلوم می‌شود که مراد از بندگان برگزیده همانا عترت رسول خداست : انی تارک فیکم الثقلین کتاب الله و عترتی اهل بیتی لن یفترقا حتی یردا علی الحوض[29] من در میان شما دو چیز بزرگ و سنگین از خود به یادگار می‌گذارم یکی کتاب خدا و دیگری عترت من ، یعنی اهل بیت من هستند ، و این دو هیچگاه از یکدیگر جدا نمی‌شوند تا کنار حوض کوثر بر من وارد شوند .  
و علاوه بر روایاتی که درباره علم امیرالمؤمنین علیه السلام آمده مانند حدیث وارد از ام سلمه که پیغمبر فرمود : علی مع القران و القران مع علی[30] علی با قرآن است و قرآن با علی است و حدیث انا مدینة العلم و علی بابها[31] من شهر علمم وعلی در اوست ، و نظائر آنها از روایاتی که درباره علم امیرالمؤمنین وارد شده است استفاده می‌شود که آن حضرت از وارثین کتاب خدا از رسول الله بوده‌اند .  
اما راجع به آنکه می‌فرماید : فمنهم ظالم لنفسه و منهم مقتصد و منهم سابق بالخیرات باذن الله  
معلومست که منظور همان اصحاب شمال و اصحاب یمین و مقربونند ، و مسلما مراد از بندگان برگزیده همان دسته سومند که در خیرات گوی سبقت را ربوده‌اند .  
بنابراین یا ضمیر منهم راجع است‌بعبادنا بدون قید اصطفا ، یعنی مطلق بندگان ما به سه دسته تقسیم می‌شوند ، لکن از میان آنان همان سابقون الی الخیرات هستند که مورد برگزیدگی واقع شده و کتاب را ارث برده‌اند .  
و یا ضمیر منهم راجع است‌به الذین الصطفینا من عبادنا بدین معنی که هر سه طایقه شریکند در وراثت کتاب ، گرچه وارث حقیقی و حافظ کتاب همان دسته سوم که عالم به کتابند خواهد بود .  
و مانعی ندارد که در عین آنکه قائم به کتاب و حافظ آن بعضی بخصوص باشند ، نسبت وراثت‌به همه داده شود ، مانند کریمه شریفه :  
«و اورثنا بنی اسرائیل الکتاب [32]  
ما تورات را به بنی اسرائیل به عنوان ارث داده‌ایم ، با آنکه تورات بر حضرت موسی نازل شد ، نه بر همه آنان ، لکن چون حضرت موسی در میان بنی اسرائیل است عنوان نسبت اعطاء تورات به بنی اسرائیل نیز تجوزا صحیح است .  
و بنابراین احتمال ، مراد از ظالم لنفسه همان افرادی از مسلمانان هستند که به واسطه ارتکاب سیئه‌ای بر نفس خود ستم نمودند ، چون بنابراین احتمال ظالم لنفسه از اقسام افراد برگزیده خواهد بود ، و لذا نمی‌توان آنان را از اصحاب شمال قرار داد ، بلکه از اصحاب یمینند ، غایة الامر آنکه کاستی و منقصتی در آنها خواهد بود  
باری بگذریم به اصل بحث ، و آن این که چون امیرالمؤمنین و ائمه اطهار علیهم السلام بندگان برگزیده هستند ، _طبق نصوص صریحه‌ای که خود اهل سنت از بزرگان از محدثین آنها نقل کرده اند_ لذا آنان پاسداران و حافظان کتاب خداهستند .  
حافظ و وارث قرآن کسی است که در مقام و منزله رسول الله بوده ، و قلبش مانند قلب رسول خدا تحمل و ظرفیت آن حقائق را داشته باشد .
<span class="chapter">

#### روایات علمای معروف اهل سنت در مقام امیر المؤمین علیه السلام
</span>

ما در اینجا بعضی از روایاتی را که علمای معروف عامه در کتب خود آورده‌اند ذکر می‌کنیم ، تا مقام و منزلت امیرالمؤمنین علیه السلام از نقطه‌نظر آنان معلوم شود :  
در ینابیع المودة از جابر بن عبد الله انصاری روایت کند که پیغمبر اکرم فرمود : کف علی کفی[33] دست علی دست من است .  
و معلوم است که مراد از دست ، آثار مترتبه بر دست است از اخذ و اعطاء و کتابت و حرب و غیره ، و خلاصه تمام افعالی که از دست سرمی‌زند ، و چون این افعال مترتب بر اراده و اختیار نفس است فلذا مساوی بودن کف ملازم با مساوی بودن در تمام مبادی و مراحل افعال از حالات نفسیه و مکارم اخلاق و شیم پسندیده است .  
و نیز از ابوبکر وارد است که رسول خدا فرمودند : یا ابابکر کفی و کف علی فی العدد سواء[34] و در روایت دیگر : یا ابابکر کفی و کف علی فی العدل سواء[35] ای ابوبکر دست من و دست علی در عدد مساویست . ای ابوبکر دست من و دست علی در عدل مساویست .  
البته مساوی بودن در عدل همانطور که گفته شد ملازم با مساوی بودن در صفات نفسیه و مکارم اخلاق و اطلاع به سرائری است که در نتیجه در مرتبه فعل ، کردار و افعال را طبق کردار و افعال پیمبر اکرم قرار میدهد .  
و اما مساوی بودن در عدد کنایه از مساوی بودن در تمام مراتب و مراحل قدرت است ، آنچه از دست پیمبر اکرم برآید از دست امیرالمؤمنین برآید ، چون دست‌بالاخص در چنین تعبیری که برای او عدد فرض شده است معلول قدرت و آلت اجرای نیات نفسانیه و ارادات روحیه است . بنابراین ، این تعبیر می‌رساند که قدرت رسول خدا و قدرت علی مساوی است . آن معجزات عجیب که از دست آن حضرت به ظهور پیوست همگی در کانون اراده و قدرت علی موجود است . محب طبری در الریاض النضره از انس بن مالک روایت می‌کند که قال رسول الله : ما من نبی الا و له نظیر فی امته و علی نظیری[36]  
حضرت رسول اکرم فرمودند که هیچ پیمبری نیامده است مگر آنکه او را در بین امتش نظیری است ، و علی نظیر من است .  
این روایت می‌رساند که در جمیع امت رسول خدا ، هیچ کس از نقطه‌نظر صفات روحیه و کمالات نفسیه مانند علی نزدیک به پیمبر اکرم نبوده است ، و فقط و فقط آن سرور مؤمنان نظیر آن حضرت بوده است .  
و نظیر این روایت در ینابیع المودة از انس بن مالک به روایت صاحب الفردوس آمده است که قال رسول الله : ما من نبی الا و له نظیر الی ان قال و علی بن ابی طالب نظیری[37]  
و در صحیح بخاری در باب مناقب علی گوید : قال النبی صلی الله علیه و آله لعلی : انت منی و انا منک[38]  
رسول خدا به امیرالمؤمنین فرمودند : ای علی تو از من هستی و من از تو هستم .  
و این تعبیر نهایت‌یگانگی و اتحاد را می‌رساند ، مثل آنکه وجود آن دو سرور عالمیان وجود واحدی است که در دو تن و دو قالب نمودار شده است  
و نیز ابن حجر هیتمی مکی در الصواعق المحرقه[39] از براء بن عازب و محب طبری در الریاض النضرة از ملا نقل کرده‌اند که پیغمبر خدا صلی الله علیه و آله فرمودند : علی منی به منزلة راسی من بدنی[40]  
نسبت علی با من مانند نسبت سر من است با بدن من ، و این تعبیر غایت پیوند و همبستگی را می‌رساند .  
رسول خدا می‌فرمایند همانطور که بدن بدون سر حیات ندارد ، حیات من مربوط و منوط به حیات علی است‌و در ینابیع المودة از عبدالله بن مسعود روایت می‌کند که رسول خدا فرمود علی منی مثل راسی من بدنی . [41]  
و در ینابیع المودة از ابو هریره روایت کند که او گفت : کان رسول الله صلی الله علیه و آله و سلم بعث‌بعثین ، و بعث علی احدهما علیا و علی الاخر خالد بن الولید ،  
و قال اذا التقیتم فعلی الناس امام ، و اذا افترقتم فکل علی جنده ،  
فلقینا بنی زبیدة ، فاقتتلنا ، و ظفرنا علیهم . و سبیناهم ، فاصطفی علی من السبی واحدا لنفسه  
فبعثنی خالد الی النبی صلی الله علیه و آله و سلم ، حتی اخبره بذلک فلما اتیت و اخبرته فقلت : یا رسول الله بلغت ما ارسلت‌به ؟  
فقال : لا تقعوا فی علی ، فانه منی و انا منه ، و هو ولیی و وصیی من بعدی[42]  
رواه الامام احمد فی مسنده .  
ابوهریره گوید-طبق حدیثی که در ینابیع قندوزی از امام احمد بن حنبل در مسند خود روایت می‌کند-که رسول خدا صلی الله علیه و آله دو لشگر را برای جنگ حرکت دادند یکی را بریاست علی ، و دیگر را بریاست‌خالد بن ولید ، و فرمودند هنگامیکه این دو لشگر بهم بپیوندند برای جمیع لشگریان یک امام امامت کند ، و چون از هم جدا باشند هر یک از این دو نفر بر لشگر خود مامت‌بنمایند .  
ابوهریره گوید دو لشگر حرکت کرد و در بنی زبیده بهم رسید ، و با بنی زبیده نبرد کردیم و غالب و پیروز آمدیم و از آنان اسیرانی گرفتیم ، علی بن ابیطالب یکی از آن اسرا را برای خود انتخاب نموده و برداشت .  
خالد بن ولید مرا بسوی پیغمبر روانه ساخت تا او را از این قضیه مطلع نمایم که علی بن ابیطالب بدون مجوز برای خود اسیری انتخاب نموده و برداشته است .  
من بخدمت رسول خدا روانه شدم ، چون بمحضرش رسیده و او را از این قضیه‌خبر دادم ، گفتم : ای رسول خدا!من ماموریت‌خود را انجام دادم و آنچه را که بمن امر شده بود بشما رساندم ؟  
حضرت رسول فرمودند : عیب علی را نگوئید ، و خود را در کار علی دخالت ندهید ، حقا بدانید که علی از من است و من از علی هستم ، و او صاحب اختیار و سرپرست و وصی من است بعد از من بر امت من .  
ابن اثیر در اسد الغابه[43] با اسناد متصل خود از عمران بن حصین ، و همچنین قندوزی در ینابیع المودة[44] از سنن ترمذی از عمران بن حصین و همچنین محب الدین طبری از عمران بن حصین[45] روایت کرده‌اند که پیغمبر علی را بر قشونی امیر نموده ، و بسریه‌ای گسیل داشت علی در آن نبرد برای خود کنیزی برداشت ، این معنی در نزد بعضی گران آمد ، و چهار نفر از آنان یکدل گردیده با یکدیگر نزد پیغمبر آمدند ، و یک یک برخاسته ، زبان بشکایت گشودند .  
پیغمبر در هر مرتبه از آنها روی گردانید ، چون نفر چهارم برخاست و آنچه را که آن سه نفر گفته بودند ، او نیز بازگو کرد فاقبل الیهم رسول الله صلی الله علیه و آله و الغضب یعرف فی وجهه ، فقال : ما تریدون من علی ؟ ما تریدون من علی ؟ ما تریدون من علی ؟ ان علیا منی و انا من علی ، و هو ولی کل مؤمن بعدی .  
در اینجا رسول خدا روی خود را به آنها نموده و در چهره مبارکش آثار غضب و خشم هویدا بود و فرمود چه می‌خواهید از علی ؟ چه می‌خواهید از علی ؟ چه می‌خواهید از علی ؟ حقا علی از من است و من از علی هستم و او صاحب اختیار و ولی هر مؤمنی است بعد از من[46] .  
آری کسانیکه نمی‌توانستند به بینند علی کنیزی را برای خود بردارد-در حالیکه قوام اسلام رهین فداکاریهای بی‌نظیر او بود-کجا می‌توانستند ببینند که‌او بر جمیع مسلمین عالم زعامت کند و سررشته امور مردم را بدست گیرد ؟  
کردند با او آنچه کردند ، تا بالاخره پس از سی سال خون دل ، در محراب عبادت فرقش را بشکافتند ، و چنین روح کلی و حیات سرمدی خود را در زیر خاک پنهان نموده ، دل جن و انس و حیوان بیابان و مرغان هوا را در سوگش ماتم سرا نمودند .  
ابن اثیر جزری می‌نویسد : و انبانا جدی ، حدثنا زید بن علی عن عبیدالله بن موسی ، حدثنا الحسن بن کثیر عن ابیه قال : خرج علی لصلوة الفجر فاستقبله الاوز یصحن وجهه ، قال : فجعلنا نطردهن عنه .  
فقال : دعوهن فانهن نوائح ، و خرج فاصیب[47] .  
حسن بن کثیر از پدرش روایت می‌کند که او گفت : امیرالمؤمنین علیه السلام برای نماز صبح می‌رفت ، مرغابیهائی بدو روی آورده و در برابر صورت علی صدای خود را به صیحه و غوغا بلند کردند .  
او می‌گوید : ما خواستیم آنها را از دور امیرالمؤمنین دور کنیم ، حضرت فرمود : آنها را بحال خود گذارید ، اینها برای من نوحه‌سرائی می‌کنند .  
چون برای نماز بیرون شد ، ضربت‌بر فرق مبارکش رسید .
<span class="chapter">

#### عزاداری پرندگان و وحوش بر سید الشهداء علیه السلام
</span>

آری مرغان هوا و وحوش بیابان برای فرزندش نیز نوحه سرائی نمودند .  
ابن شهرآشوب گوید : چون بنی اسد در روز دوازدهم محرم آمدند که آن اجساد مطهره را دفن کنند ، مرغان سفیدی را گرداگرد آن بدنهای نازنین مشاهده نمودند[48]  
مجلسی رضوان الله علیه از بعضی از مؤلفات اصحاب روایت می‌کند که روی عن طریق اهل البیت : انه لما استشهد الحسین علیه السلام بقی فی کربلا صریعا ، و دمه علی الارض مسفوحا ، و اذا بطایر ابیض قد اتی و تمسح بدمه ، و جاء و الدم یقطر منه .  
فرای طیورا تحت الظلال ، علی الغصون و الاشجار ، و کل منهم یذکرالحب و العلف و الماء .  
فقال لهم ذلک الطیر المتلطخ بالدم : یا ویلکم!ا تشتغلون بالملاهی ، و ذکر الدنیا و المناهی ، و الحسین فی ارض کربلا فی هذا الحر ملقی علی الرمضاء ظامی مذبوح و دمه مسفوح  
فعادت الطیور ، کل منهم قاصدا کربلا ، فراوا سیدنا الحسین ملقی فی الارض جثة بلا راس ، و لا غسل ، و لا کفن ، قد سفت علیه السوافی ، و بدنه مرضوص ، قد هشمته الخیل بحوافرها ، زواره وحوش القفار ، و ندبته جن السهول و الاوعار قد اضاء التراب من انواره ، و ازهر الجو من ازهاره .  
فلما راته الطیور ، تصایحن ، و اعلن بالبکاء و الثبور و تواقعن علی دمه ، یتمرغن فیه ، و طار کل واحد منهم الی ناحیة یعلم اهلها عن قتل ابیعبد الله . [49]  
از طریق اهل بیت روایت شده است که چون حضرت حسین بن علی علیه السلام بشرف شهادت نائل شدند ، بدن آن حضرت همینطور روی زمین کربلا افتاده بود و خون آن حضرت بر روی زمین ریخته و مشهود بود ، تا آنکه یک مرغ پرنده سفید رنگی آمد و بدن خود را بخون آن حضرت مالید و در حالیکه خون قطره قطره از بالهای او می‌چکید بپرواز درآمد .  
تا رسید بجائی که دید پرندگانی در زیر سایه‌ها ، بر روی درخت‌ها و شاخه‌ها نغمه سرائی می‌کنند و با یکدیگر سخن از دانه و علف و آب دارند .  
این مرغ بخون آلوده ، به آنها گفت : وای بر شما!آیا شما در این مکان خوش آب و هوا سرگرم خود هستید و از دنیا و لذائذ آن یاد می‌کنید ، و حسین در زمین کربلا در این هوای گرم بروی ریگها و زمین تفته افتاده ، او را تشنه کام سر بریدند ، و خون او را بروی زمین ریختند ؟  
آن پرندگان همگی محل‌های خوش آب و هوای خود را ترک گفته و بسوی کربلا بپرواز درآمدند ، و دیدند که آقای ما حسین علیه السلام بروی زمین افتاده جسمی است‌بدون سر ، نه کسی او را غسل داده ، و نه کفن نموده ، بادهای بیابان بر آن بدن‌وزیده و گرد و غبار صحرا را بر آن پیکر نشانده ، بدن در زیر سم ستوران درهم شکسته و خورد شده و استخوانها کوبیده شده است .  
زوارش حیوانات وحشی بیابانها هستند که در اطراف او گرد آمده‌اند ، و زاری کنندگان بر او طایفه جن که در بیابانهای هموار و در گردنه‌ها و دره‌ها زندگی می‌کنند  
اما خاک تیره از نور آن حضرت روشن و منور شده ، و جو و فضا از اشراقات او تابان و درخشان گردیده است .  
چون آن پرندگان این منظره عجیب را دیدند ، صداهای خود را بصیحه و فغان بلند کردند ، و آشکارا گریه و زاری سر دادند و خود را بخونهای آن حضرت مالیده و در آن خون غلطه می‌خوردند ، و سپس همه به پرواز درآمدند ، و هر یک از آنان آهنگ ناحیه‌ای را نموده که اهل آنرا از شهادت حضرت ابی عبدالله علیه السلام باخبر کنند .
<span class="chapter">

#### مضامین زیارت سید الشهداء علیه السلام در اول رجب
</span>

و در زیارتنامه آن حضرت در زیارت اول رجب می‌خوانیم : یا ابا عبدالله ، اشهد لقد اقشعرت لدمائکم اظلة العرش مع اظلة الخلائق و بکتکم السماء و الارض و سکان الجنان و البر و البحر  
صلی الله علیک عدد ما فی علم الله ، لبیک داعی الله ، ان کان لم یجبک بدنی عند استغاثتک ، و لسانی عند استنصارک ، فقد اجابک قلبی و سمعی و بصری ، سبحان ربنا ، ان کان وعد ربنا لمفعولا[50]  
ای ابا عبد الله!من بشهادت سوگند یاد می‌کنم که بحقیقت و واقعیت ، برای خونهای پاک شما ، طبقات ساکنین عرش خدا با طبقات آفریده‌شدگان بلرزه در آمدند و آسمان و زمین بر شما گریست ، و ساکنین بهشت‌ها و خشکی‌ها و دریاها بگریستند .  
درود خدا بر تو باد ، درودی فراوان باندازه وسعت و گنجایش تعداد آنچه در علم خدا می‌گنجد .  
بله بله!قبول کردم و پذیرفتم ، ای دعوت کننده براه خدا!دعوی تو را لبیک‌گفتم ، و ندای تو را با جان و دل پذیرفتم!اگر در آن روز بدنی نداشتم تا با آن استغاثه تو را اجابت کنم ، و زبانی نداشتم تا استنصار تو را پذیرا شوم ، لیکن امروز جان من و روح من و دل من و گوش من و چشم من استغاثه‌ات را پاسخ می‌گوید ، و ندایت را می‌پذیرد و اجابت می‌کند .  
و بشیری لو جاء منک بعطف و وجودی فی قبضتی قلت هاکا  
بشکر آنکه شکفتی بکام بخت ای گل نسیم وصل ز مرغ سحر دریغ مدار
<span class="chapter">

### پی نوشت ها
</span>

[25] سوره فاطر : 35 - آیه 31  
[26] سوره واقعه : 56 - آیه 79  
[27] سوره زخرف : 43 - آیه 3 - 4  
[28] سوره آل عمران ، 3 - آیه 33  
[29] این حدیث را احمد بن حنبل از حدیث زید بن ثابت‌به دو طریق صحیح روایت می‌کند اولا در ابتدای صفحه 182 و ثانیا در انتهای صفحه 189 در جزء پنجم از مسند خود لکن عبارت آن چنین است : قال النبی  
انی تارک فیکم الثقلین کتاب الله و اهل بیتی و انهما لن یفترقا حتی یردا علی الحوض و در تفسیر «الدر المنثور» ج 6 ص 7 گوید : و اخرج الترمذی و حسن ابن الانباری فی المصاحف عن زید بن ارقم رضی الله عنه قال قال رسول الله صلی الله علیه و آله : انی تارک فیکم ما ان تمسکتم به لن تضلوا بعدی احدهما اعظم من الاخر کتاب الله حبل ممدود من السماء الی الارض و عترتی اهل بیتی و لن یفترقا حتی یردا علی الحوض فانظروا کیف تخلفونی فیهما .  
[30] کنز العمال ، ج 12 ، ص 201 حدیث 1130 چاپ هند 1384 .  
[31] کنز العمال ، ج 12 ، ص 203 حدیث 1152 چاپ هند 1384 .  
[32] سوره مؤمن : 40 - آیه 54  
[33] ینابیع المودة ص 252  
[34]همان  
[35] بعید نیست که هر دو حدیث فی العدل بوده و در یکی تصحیفا فی العدد آمده باشد  
[36] الریاض النضره ج 3 ص 153  
[37] ینابیع المودة ص 235  
[38] صحیح بخاری ص 164  
[39] الصواعق المحرقه ص 75  
[40] الریاض النضره ص 162  
[41] ینابیع المودة ص 235  
[42] ینابیع الموده ص 235  
[43] اسد الغابه ج 4 ص 27  
[44] ینابیع الموده ص 53 و 54  
[45] الریاض النضره ج 3 ص 164 و 165  
[46] در کتاب علی و الوصیة از ص 352 الی 354 موارد عدیده‌ای را که بعضی از امیرالمؤمنین نزد رسول خدا شکایت کردند و آن حضرت متغیر شده و آنها را ردع و تهدید فرموده و امیر المؤمنین را برادر و وصی و ولی هر مؤمن خوانده است‌بیان می‌کند .  
[47] اسد الغابة ج 4 ص 36  
[48] مناقب ج 2 ص 224  
[49] بحار الانوار طبع کمپانی ج 10 ص 241  
[50] اقبال ص 712 ، ابن طاووس این زیارت را در شب نیمه شعبان ذکر کرده است و گفته است که زیارتی است که در اول رجب خوانده می‌شود ، و لیکن چون نیمه شعبان اعظم است لذا آن را در اینجا ذکر کرده است و محدث قمی نیز در هدیه الزائرین ص 113 ذکر نموده است .
<span class="chapter">

## قسمت چهارم : اختصاصات مخلَصین ، اثبات عصمت ، مقامات فاطمه بنت اسد علیها السلام ، تولد علی ع
</span>
<span class="chapter">

### درس سوم : در امتیازات بندگان برگزیده خدا
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«عالم الغیب فلا یظهر علی غیبه احدا الا من ارتضی من رسول فانه یسلک من بین یدیه و من خلفه رصدا لیعلم ان قد ابلغوا رسالات ربهم و احاط بما لدیهم و احصی کل شیئی عددا»[51]  
انسان همانطوری که دارای اعضاء و جوارح مختلفی است ، دارای غرائز و صفات متفاوتی است ، مانند غضب و میل بطعام و دفاع از نفس و حب جاه و سایر لذائذ ، و غریزه انتقام و عبودیت و ایثار و غیرها .  
و معلوم است که هر یک از آنها را باید در جا و محل خود بکار بندد و باندازه معینی مصرف کند ، و الا موجب ضرر و چه بسا سبب هلاکت‌خواهد شد .  
و این بعلت بکار نبستن دستگاه منظم کننده قوای عقل و ادراک است ، مثلا اگر شخصی در حال غذا خوردن بخواهد کاملا از لذت غذا بدون حد معین و مقدار ثابتی بهرمند گردد ، مسلما به علت تکثیر در اکل و شرب میمیرد ، و اگر کسی در اعمال غریزه جنسی از عقل پیروی نکند ، بسبب زیاده‌روی خود را از پای در آورده در آغوش مرگ می‌خسبد .  
یکی از غرائز حب بخدا و رسیدن بکمال اطمینان و کامیاب شدن از لقای خدا و وصول بمقام عز اوست ، و تا انسان به این مطلوب نرسد آرام نمی‌گیرد ، و برای وصول به این مقام نیاز بمجاهده با نفس اماره دارد ، یعنی در هر لحظه باید مراقب بوده ، کاری خلاف رضای خدا از او سر نزند و کردارش صالح باشد .
<span class="chapter">

#### اخلاص در عمل صالح یگانه وسیله نیل بمقصود است .
</span>

«فمن کان یرجوا لقاء ربه فلیعمل عملا صالحا و لا یشرک بعبادة ربه احدا»[52] در هر قدمی که برمی‌دارد از تسویلات نفس و تزیینات ابلیس روی گردانیده ، دل بخدای خود بسپارد و خواطر شیطانی را از ضمیر خود بدور ریخته ، نفس متحرک و مواج و مضطرب خود را بیاد خدا آرام کند .  
این عمل احتیاج بمجاهده دارد ، مجاهده با نفس و رسیدن بمنزل اخلاص ، تا از مخلصین گردد ، و در تمام کارها از عبادت و غیر آن در هیچ چیز غیر خدا را منظور و مقصود خود نداند ، و صرفا کردارش خالصا لوجهه الکریم بوده باشد .  
چون انسان در هیچ حال از تهاجم افکار و خیالات وارده در قلب خالی نیست ، حتی در حال سکوت و استراحت ، خواطر بدون اختیار مانند سیل به دل انسان هجوم می‌آورند ، و حتی در حال خواب ، خواطر از انسان دست‌برنمی‌دارند;  
لذا برای سکون و آرامش دل باید با ذکر خدا و مجاهده بسیار قوی در مقابل هجوم خاطرات مقاومت نمود ، و دل را از دستبرد آنان محفوظ نگاهداشت ، و در هر لحظه از منویات شخصی دست‌برداشت ، و اختیار و رضای حضرت باری تعالی را بر رضا و اختیار خود ترجیح داد .  
اگر انسان بیاری و توفیق خدا در این مرحله ایستادگی بنماید ، و مجاهده خود را ادامه بدهد کم کم همه مراتب شخصیت‌طلبی و استکبار و استقلال منشی او خداحافظی نموده و میروند ، و ذل عبودیت نسبت‌به ساحت‌حضرت معبود و روح خداطلبی و نیاز و فقر بدرگاه او جانشین آن می‌گردد .  
از خودپرستی برون رفته خداپرست می‌گردد و حقیقت عبودیت را در خود ملاحظه و مشاهده می‌کند ، قلب او آرام می‌گیرد ، و از نوسان و حرکت می‌ایستد ، و از اضطراب و آشفتگی به اطمینان و سکون رهبری می‌شود ، وجودش و سرش پاک و پاکیزه می‌گردد و خواطر شیطانی دیگر بدو راه پیدا نمی‌کند ، و سایر خواطر با اجازه او بدرون دل راه می‌یابند ، و بدون اجازه ، حق ورود ندارند . چون دل در این هنگام بتمام معنی الکلمه پاکیزه شده و صیقلی بصیقل محبت و عبودیت‌شده است ، لذا جمال و انوار الهی در او مشهود ، و آئینه تمام‌نمای ذات و اسماء و صفات حضرت معبود می‌گردد ، و این مقام مخلصین است که بسیار مقامی‌والا و ارجمند است .
<span class="chapter">

#### خصوصیات مخلَصین در قرآن کریم : الف : عجز شیطان از اغوای آنها ، ب : قدرت بر ستایش ذات مقدس الهی بدانسان که شایسته اوست
</span>

طبق آیات قرآن این دسته دارای آثار و خصوصیاتی مختص بخود خواهند بود : اولا شیطان و نفس اماره به آنها دسترسی ندارد ، و از آنها کاملا مایوس است ، و نمی‌تواند باندازه سر سوزنی در دل آنها رخنه نموده و اثری بگذارد  
«و لاغوینهم اجمعین الا عبادک منهم المخلصین [53]  
«قال فبعزتک لاغوینهم اجمعین الا عبادک منهم المخلصین [54]  
خود شیطان در این حال اعتراف دارد که عاجزتر از آنستکه بتواند آنان را از راه منحرف بنماید ، چون دل آنها محل خدا شده ، و معلومست که شیطان قدرت غلبه و استیلا بر جایگاه خدا را ندارد .  
این چنین افراد دائما در حرم خدا مصون و محفوظ از هر گناه فعلی و قولی و فکری و قلبی و سری ، و نیز خالی از هر گونه خطا و اشتباه بوده ، فعل آنان فعل حق ، زبان آنان زبان حق ، چشم آنان چشم حق ، گوش آنان گوش حق ، و بالاخره تمام کانون وجودی آنان متعلق بحضرت حق و خانه قلب و سر آنان در بسته به تسلیم خدای منان داده شده است .  
و معلومست که واردات قلبیه آنان باذن حق ، بامر حق بوده ، آنچه را که ضمیر آنان از عوالم بالا تلقی کند خواه بطور وحی و تشریع شریعت‌باشد ، خواه بعنوان ادراک مطالب کلیه و علوم حقیقیه ، و اطلاع بر اسرار و مغیبات که شان امام و اولیای خداست ، در هر حال قلب آنان معصوم و عاری از هر گونه گناه و خطائی خواهد بود .  
و ثانیا چون فکر و سر آنان وسیع شده ، و آنان از تمام مراحل هستی عبور نموده و متحقق بذات حق شده‌اند ، لذا می‌توانند خدا را چنانکه شاید و باید حمد و ستایش کنند ، ستایشی که لایق ذات مقدس اوست .  
«سبحان الله عما یصفون الا عبادالله المخلصین [55] چون هر موجودی که بخواهد خدا را حمد کند باندازه استعداد و ظرفیت و بقدر فکر خود و علم خود حضرت معبود را می‌ستاید .  
حضرت حق بالاتر از مقدار و اندازه علم و ظرفیت وجودی اوست ، لذا هیچ موجودی نمی‌تواند آنطور که باید خدا را حمد کند ، و لذا با ستایش باید تسبیح را توام نمود ، یعنی در عین آنکه تو را حمد می‌کنیم و بتمام مراتب جمال و کمال می‌ستائیم ، تو را منزه و مقدس و پاکتر از این می‌دانیم که این ستایش ما سزاوار مقام عز و جلال و عظمت تو باشد .  
سبحان ربی الاعلی و بحمده-سبحان ربی العظیم و بحمده-«و یسبح الرعد بحمده و الملائکة من خیفته [56]  
رعد آسمان و فرشتگان ، از خوف خدا و کوچکی آنان در برابر عظمت آن حضرت پیوسته با ستایش خود ، تسبیح و تنزیه می‌کنند .  
«و ان من شی‌ء الا یسبح بحمده و لکن لا تفقهون تسبیحهم [57]  
تمام موجودات بدون استثناء با ستایش و تمجید خود ، اعتراف بعدم وصول حمد و ستایش ، بساحت قدس او را دارند ، و لذا با حمد خود تنزیه و تقدیس نموده ، ذات مقدس او را از این گونه ستایشها بالاتر و منزه‌تر می‌ستایند .  
اما بندگان مخلص خدا که هیچ جنبه هستی بخود در آنها مشهود نیست ، بلکه هستی آنان هستی حق شده است ، و قلب آنان عرش و کرسی آن حضرت است ، آنان می‌تواند خدا را چنانکه شاید بستایند و در حقیقت‌خدا ستاینده خود بوده است .  
و این تقریب منافاتی با جمله ما عرفناک حق معرفتک ندارد ، زیرا مفاد این جمله ، عرض ذل و فقر در عالم امکان و کثرت است ، و مفاد سبحان الله عما یصفون الا عبادالله المخلصین ، تحقق فنای حقیقی در تمام مراتب اسماء و صفات و ذات حضرت احدیت است که در آن مقام فنای مطلق ، مختصر شائبه هستی و اظهار انانیت نمودن ، کفر و شرک بوده و از ساحت اخلاص مخلصین بسی دور است .
<span class="chapter">

#### ج : معافیت از سؤال و حساب و حشر و عرض و کتاب و میزان
</span>

و ثالثا برای آنان مؤاخذه و بازخواستی نیست ، و سئوال و کتابی ندارند ، سئوال قبر ، و نکیر و منکر ، و حشر و عرض ، و کتاب و میزان ، و صراط برای آنان نیست  
«فانهم لمحضرون الا عباد الله المخلصین [58]  
تمام افراد انسان در پیشگاه عدل خدا حاضر شوند و مورد عرض و سئوال قرار گیرند ، مگر بندگان مخلص خدا که آنها از سئوال و عرض ، بسبب مجاهدات نفسانی و اخلاص در عمل و قول و فکر و سر از محل مؤاخذه و سئوال عبور نموده و در جایگاه والای مخلصین در حرم خدا وارد شده و در آنجا آرمیده‌اند .  
و در حقیقت ، موجودی که وجود خود را تسلیم نموده و چیزی برای او نمانده است ، دیگر چگونه حضور یابد ، و مورد سئوال واقع شود .  
سئوال و کتاب برای کسانی است که در آنها شوائبی از ربوبیت‌بوده ، و اعمالی طبق این شوائب از آنها سر زده است ، ولی آنکه در او غیر از حقیقت عبودیت محضه چیزی نمانده است ، و تمام مراتب وجودی او باعلی الکلمه ندا بر فقر و نیاز و ذل عبودیت می‌نماید ، چگونه حضور و سئوال درباره او متصور است .  
این بندگان مرگ ندارند و همیشه بحیات حق زنده و جاویدند ، چون وجه الله شده ، و نماینده و نشان دهنده خدایند ، و معلومست که هلاکت و بوار در مراحلی است که هستی ، غیر هستی حق و غیر وجه او باشد .  
«و یوم ینفخ فی الصور ففزع من فی السموات و الارض الا من شاء الله [59]  
«و نفخ فی الصور فصعق من فی السموات و الارض الا من شاء الله [60]  
وقتیکه در صور دمیده شود تمام موجوداتیکه در زمین و آسمانند ، از شدت ترس و وحشت هلاک می‌شوند ، مگر افرادی را که خدا بخواهد .  
در این دو آیه ملاحظه می‌شود که خداوند یکدسته را استثناء نموده است : آنهائیکه مورد مشیت خدا واقع شده ، و خدا نمی‌خواهد هلاک شوند برای آنان ترس و هلاکتی نیست .  
از طرف دیگر می‌بینیم که خداوند می‌فرماید تمام موجودات غیر از وجه خدا همه و همه بدون استثناء هلاک خواهند شد . «کل شی‌ء هالک الا وجهه [61]  
«کل من علیها فان و یبقی وجه ربک ذو الجلال و الاکرام [62]  
تمام موجوداتیکه در روی زمین زیست می‌کنند فانی و هلاک شونده‌اند ، مگر وجه الله که در آن فنا و زوالی نیست .  
از ملاحظه این دو آیه با دو آیه سابق الذکر بدست می‌آید که همان افرادی را که خدا می‌خواهد ، و بواسطه نفخ در صور نمی‌میرند ، کسانی هستند که وجه الله شده و نمایش دهنده خدا به تمام معنی گشته‌اند ، یعنی اولیای خدا و مقربین درگاه او مرگ ندارند .  
و با انضمام این نتیجه به آیه سابق که فرمود : «فانهم لمحضرون الا عباد الله المخلصین ، استفاده می‌شود که بندگان مخلص خدا نه سئوال و کتابی دارند ، و نه مرگ و انعدامی ، بلکه پیوسته آنها بحیات حق ابدا سرمدا زنده خواهند بود .
<span class="chapter">

#### د : پاداش و جزای مخلَصین در مقابل عمل نبوده و بیحد و حصر است
</span>

رابعا خداوند علی اعلی ، برای بندگان مخلص خود جزائی محدود و معین قرار نداده است ، چون هر چه از بهشت و نعمتهای بهشتی به آنها بدهد ، کمتر از مقام و منزلت آنهاست ، بلکه جزای آنها خود ذات احدیت و مشاهده انوار جمال اوست و بس .  
«و ما تجزون الا ما کنتم تعملون الا عباد الله المخلصین [63]  
مزد و جزای آنها بیحد و بی‌حساب بوده ، چون آنها از نفس و عالم مقدار عبور کرده و به دریای عظمت و جلال رسیده‌اند ، لذا نفس تحقق در آنمقام جزای لامتناهی و بی‌عد و حد آنان خواهد بود .  
باری از این آیاتی که درباره مخلصین و مقام و منزلت آنان ذکر شد ، استفاده میشود که مخلصین از بندگان خدا من جمیع الوجوه غیر از سایر بندگانند ، آنان مصون بصیانت‌حضرت ذو الجلال بوده ، و هیچ آفتی از گناه و معصیت که لازمه سیطره شیطان و نفس اماره است در آنها نیست .  
و این معنی عصمت از گناه است که خداوند در قرآن مجید می‌فرماید : ما که حضرت یوسف را از ابتلای بگناه با زلیخا حفظ کردیم ، بعلت آن بود که او ازبندگان مخلصین ما بود  
«کذلک لنصرف عنه السوء و الفحشاء انه من عبادنا المخلصین [64]  
پس هر که بمقام و مرتبه مخلصین برسد ، از هر گونه زشتی و منکری در حفظ و امان الهی است ، و علاوه چون حیات آنها حیات حق شده و از عالم مقدار عبور کرده‌اند ، و خواطر مغیره و مبدله نفس دیگر در آنها وجود ندارد ، بنابراین در تلقی معارف الهیه و علوم کلیه و حفظ و تبلیغ و تحویل نیز دارای مقام عصمت ، و مصون بصیانت‌حضرت احدیت‌خواهند بود .
<span class="chapter">

#### استفاده تمام مراتب سه‌گانه عصمت برای پیام آوران الهی از آیه مبارکه عالم الغیب فلا یظهر علی غیبه احدا الا من ارتضی من رسول
</span>

از آیه مبارکه‌ای که در مطلع گفتار قرائت‌شد می‌توان تمام مراتب سه گانه عصمت را در فرستادگان خدا که برای هدایت و ارشاد مردم مبعوث شده‌اند استفاده نمود : «عالم الغیب فلا یظهر علی غیبه احدا الا من ارتضی من رسول   
خداوند عالم غیب است و از این علم غیب خود بکسی اطلاع نمی‌دهد مگر به آن فرستادگانیکه مورد رضای او واقع شوند ، یعنی من جمیع الجهات از نقطه نظر فعل و صفت ، از نقطه نظر ملکات و عقائد ، و از نقطه نظر صفات نفسیه و روحیه مورد رضای حضرت او قرار گیرند ، کسانیکه بمرحله عبودیت محضه نائل آمده ، از خودپسندگی و خودبینی در جمیع مراحل بیرون آمده ، خداپسند و خدابین شده‌اند .  
چون معلومست که تا انسان باین سر منزل نرسد مورد ارتضای مطلق پروردگار واقع نخواهد شد[65] و این همان مرتبه مخلصین است ، در اینصورت خداوند پرده وحجاب قلبی او را بکنار زده و از علم غیب خود باو می‌فهماند ، و از آنچه از دستبرد تمام افراد جن و انس و ملک خارج است او را آگاه و مطلع می‌گرداند .  
البته چون علم غیب خود را بدون تغییر و تبدیل و بدون کم و کاست‌به او می‌فهماند ، بنابراین قلب او باید در مقام عصمت‌خدا و مصونیت‌حضرت او واقع شود ، و گرنه در تلقی آن علم غیب از خود تصرفاتی نموده و در اخذ آن دچار انحراف و تبدیل واقع خواهد شد ، و این مرحله عصمت در تلقی معارف حقه است .  
«فانه یسلک من بین یدیه و من خلفه رصدا لیعلم ان قد ابلغوا رسالات ربهم و احاط بمالدیهم و احصی کل شیئی عددا»[66]  
و نیز پس از تلقی صحیح ، چون قلب او صافی است ، و از دستبرد شیطان خارج شده است ، لذا آن معارف و علوم کلیه را همانطور که اخذ نموده ، در خود نگاهداشته و تحویل می‌دهد ، و این مرحله عصمت در تبلیغ و رسانیدن احکام و معارف است .  
خداوند از جلو و عقب در اطراف و جوانب قلب او پاسبانانی می‌گمارد ، و رصد می‌گذارد تا القاءآت جنی و انسی در او اثر نکنند ، و وساوس نفس و ابلیس در او راه نیابند ، و این همان مصونیت الهی است .  
چون اگر او را بخود واگذارد ، و از حمایت و حفظ او دست‌بردارد ، مواجه با هزاران آفت‌خواهد شد ، آن قلب از جمیع شرور محفوظ است ، از«شر الخناس الذی یوسوس فی صدور الناس ، و از«شر جمیع ما خلق ، و از«شر النفاثات فی العقد و حاسد اذا حسد»نه سحری می‌تواند در او کار کند ، و نه طلسمی ، و نه قدرت نفس اماره موجود شریری ، ابدا در او اثری نمی‌گذارد .  
اگر تمام مخلوقات مجتمع شوند ، و دست‌بدست‌یکدیگر داده بخواهند او را از رویه و مقصد خود بازدارند ، یا بر خلاف علوم کلیه و معارف حقه در او تصرفی کنند ، یا در معلومات و ادراکات او تغییری دهند ، نمی‌توانند ، چون قلب مؤمن در تحت مصونیت و رصد خداوندی قرار گرفته ، و خدا از جلو و از عقب برای حفظ و حراست او موکلینی را تعیین فرموده است ، برای آنکه او را حفظ کنند ، و این برای آنستکه آنها رسالات و احکام خدا را درست و صحیح ابلاغ نموده ، و از وظیفه خودتجاوز و تخطی نکنند ، و خداوند بتمام امور آنها احاطه کامل داشته و از جزئیات و کلیات جریان آنها مطلع است .  
این مرحله عصمت در تبلیغ و تحویل است ، و اما مرحله عصمت از معصیت نیز بتقریب سابق از مدلول آیه خارج نیست ، و آن اینکه اگر رسولی گناه کند با فعل خود ترخیص آنرا اعلام نموده ، و چون با قول خود حرمت آنرا اعلام نموده است ، لذا دعوت بمتناقضین نموده و متناقضین حق نیست ، بلکه یکطرف مسلم باطل است و رسول خدا که قلبش از دستبرد شیطان خارج است ، پیوسته متحقق بحق بوده و خواهد بود .  
در سوره مریم این حقیقت را ملائکه وحی به پیغمبر عرضه می‌دارند که :  
«و ما نتنزل الا بامر ربک له ما بین ایدینا و ما خلفنا و ما بین ذلک و ما کان ربک نسیا»[67]  
خداوند ما را به امر خود بسوی توای پیغمبر نازل فرموده ، ما از خود هیچ دخل و تصرفی نداریم ، آنچه در بین دو دست و در مقابل ماست ، و آنچه در عقب سر ماست ، و آنچه در بین این دو مرحله است ، همه اختصاص بخدا داشته ، و در آن تاثیر و دخالتی از موجود دگر نیست ، و خداوند در حفظ این معنی دچار نسیان و فراموشی ، و در نتیجه اشتباه و خطا نمی‌گردد .  
مطالبی که ذکر شد عصمت انبیاء و ائمه علیهم السلام و حتی خاصان و مقربان درگاه خود را از اولیای خود بطور عموم ، در تمام مراحل ثابت می نماید
<span class="chapter">

#### مقام امیرالمؤمنین علیه السلام
</span>

اما درباره امیرالمؤمنین علیه السلام که معلوم است سررشته دار معارف حقه و صاحب لوای حمد و پیشقدم در مراحل توحید بوده‌اند ، خداوند آن حضرت را در خانه خود و حرم خود در کعبه بدنیا آورد بعد از آنکه نور مقدس او را از آدم تا حضرت ابوطالب ، در اصلاب نسلا بعد نسل حفظ فرمود .  
نام مبارکش علی ، کنیه اش ابوالحسن ، پدرش حضرت ابو طالب فرزند عبدالمطلب بن هاشم بن عبد مناف بود ، و ابو طالب برادر اعیانی حضرت عبدالله والد رسول الله بود ، بنابراین آن حضرت ابن عم اعیانی رسول خدا بوده‌و نسبت او و حضرت رسول در جدشان حضرت عبدالمطلب مجتمع می‌گردد .  
ابوطالب از بزرگان مکه و خدمتگزاران برسول خدا بود ، و از آن حضرت بسیار حمایت می‌کرد ، بطوریکه تا در قید حیات بود کسی از مشرکین قریش نتوانست‌به آن حضرت آسیبی وارد کند ، سه سال آن حضرت و سایر بنی هاشم را در شعبی که معروف به شعب ابوطالب است در مکه حفظ و حراست نمود ، و بتمام معنی فدوی و حامی رسول الله بود ، تا هنگامیکه از دنیا رخت‌بربست ، دست تجاوز و تجاسر مشرکین به رسول خدا باز شد و پیغمبر اکرم ناچار از هجرت به مدینه گردید .  
حضرت ابوطالب از مؤمنین واقعی ، و مسلمین حقیقی برسول خدا بود[68] و اشعاریکه در مدح آن حضرت سروده بسیار ، و در کتب احادیث و تواریخ ثبت است ، لکن بعللی که عمده آن حفظ و حراست از حضرت رسول الله بوده ، ایمان خود را از قریش کتمان می‌نمود و حضرت رسول بسیار او را دوست داشتند و به او پدر خطاب می‌کردند .
<span class="chapter">

#### در احوالات حضرت فاطمه بنت اسد مادر امیر المؤمنین علیه السلام
</span>

نام مادرش فاطمه ، دختر اسد بن هاشم بن عبد مناف است ، و چون اسد برادر عبدالمطلب است لذا ابوطالب و فاطمه پسر عمو و دختر عمو بوده‌اند .  
حضرت فاطمه بنت اسد مادر امیرالمؤمنین از زنان بزرگوار اسلام است ، و اول زنیست که بعد از حضرت خدیجه ایمان آورد و بحضرت رسول بسیار محبت می‌نمود ، حضرت او را مادر خطاب می‌کردند ، و چون بمدینه هجرت نمودند بدون فاصله با پای برهنه حافیة بمدینه هجرت نمود .  
ابن جوزی می‌گوید : و هی اول امراة هاجرت من مکة الی المدینة ماشیة حافیة و هی اول امراة بایعت رسول الله صلی الله علیه و آله بمکة بعد خدیجة[69]  
ابن صباغ مالکی می‌گوید : فاطمه بنت اسد برسول خدا ایمان آورد و با حضرتش بمدینه هجرت نمود ، چون در مدینه رحلت نمود پیغمبر اکرم او را در پیراهن خودشان کفن نمودند و دستور دادند که اسامة بن زید و ابو ایوب انصاری قبر او را حفر کنند .  
چون حفر نموده بموضع لحد رسیدند ، خود رسول الله در قبر پائین رفته و لحد او را با دست مبارک خود حفر کردند ، و خاک لحد را با دست خود بیرون ریختند ، چون از کار حفر فارغ شدند ، خود در درون قبر به پشت خوابیدند ، و گفتند :  
الله الذی یحیی و یمیت و هو حی لا یموت اللهم اغفر لامی فاطمة بنت اسد و لقنها حجتها و وسع علیها مدخلها بحق نبیک محمد و الانبیاء الذین من قبلی فانک ارحم الراحمین[70]  
خداست که زنده می‌کند و می‌میراند و اوست که ابدا نمی‌میرد .  
بار پروردگار من ، مادرم فاطمه بنت اسد را مورد مغفرت خود قرار داده ، و حجت او را بزبان او القاء بفرما ، و قبر را بر او وسیع گردان بحق فرستاده‌ات و پیامبرت محمد و پیامبرانی که قبل از من آمده‌اند ، تو ارحم الراحمین هستی .  
اصحاب به حضرت عرضه داشتند[71] یا رسول الله ما دیدیم تو را که در این عمل با فاطمه کاری کردی که با هیچکس قبل از او ننموده بودی ، پیراهن خود را کفن او نمودی ، و لحد او را خود کندی ، و در قبر او خوابیدی ، و دعا برای او نمودی .  
حضرت فرمودند من پیراهن خود را باو پوشانیدم تا خدا از لباسهای بهشتی در بر او کند ، و در قبر او خوابیدم تا فشار قبر بر او آسان گردد ، فاطمه در رعایت امر من و مراقبت و حمایت من بهترین خلق بود بعد از ابوطالب سلام الله علیهما[72]  
سبط ابن جوزی گوید که : وفات فاطمه بنت اسد در سنه چهارم از هجرت بوده است . [73]  
از ابو طالب و فاطمه بنت اسد چهار پسر بوجود آمد که بترتیب طالب و عقیل و جعفر و علی نام داشتند ، و سن هر یک با دیگری بترتیب ده سال فاصله داشت و یک‌دختر بنام فاخته که لقبش ام هانی بوده است[74]  
جای تردید نیست که علی علیه السلام در جوف کعبه خانه خدا متولد شد حمیری سید اسمعیل بن محمد می گوید :  
ولدته فی حرم الاله و امنه و البیت‌حیث فنائه و المسجد  
بیضاء طاهرة الثیاب کریمة طابت و طاب ولیدها و المولد  
فی لیلة غابت نحوس نجومها و بدت مع القمر المنیر الاسعد  
ما لف فی خرق القوابل مثله الا ابن آمنة النبی محمد[75]  
فاطمه بنت اسد علی را زائید در حرم خدا و محل امن و امان الهی ، در بیت الله که ساحت‌حرم و مسجد الحرام است .  
فاطمه زنی پارسا و روشن‌دل و پاکدامن و بزرگوار-پاک و پاکیزه بود هم خودش و هم فرزند مولودش و هم محل تولد مولودش .  
در شبی این مولود مبارک را زائید که ستارگان نحسش همه غائب شده بودند و فاطمه با آن ماه منیر تابناک سعد و سعادت بدرخشید .  
هیچگاه چشم و روزگار ندیده که مانند این مولود مسعود را دست قابله‌ها در پارچه‌ای بپیچند ، مگر پسر آمنه : پیامبر اکرم محمد را .  
و نیز در این باره عبد الباقی عمر می گوید :  
انت العلی الذی فوق العلی رفعا ببطن مکة وسط البیت اذوضعا[76]  
تو همان علی بلند مقامی هستی ، که در بطن مکه در وسط بیت‌خدا که بزمین نهاده شدی ، از فراز رفعت و بلندی هم گذشتی و بر فوق علو و رفعت ترفیع یافتی .  
حاکم نیشابوری گوید : لم یولد فی جوف الکعبة قبل علی و لا بعده مولود سواه اکراما له و اجلا لا لمحله در جوف خانه کعبه هیچ مولودی غیر از علی متولد نشد ، نه قبل از علی و نه بعد از علی ، و این بجهت اکرام و عنایتی است که خداباو داشته و بعلت جلال و عظمتی است که در مقام او مرعی داشته است  
و نیز ابن صباغ مالکی گوید : ولد علی علیه السلام بمکة المشرفة بداخل البیت الحرام فی یوم الجمعة الثالث عشر من شهر الله الاصم ، رجب الفرد سنة ثلاثین من عام الفیل ، قبل الهجرة بثلاث و عشرین سنة ، و قیل بخمس و عشرین ، و قبل البعث‌باثنتی عشرة سنة ، و قیل بعشر سنین ، و لم یولد فی البیت الحرام ، قبله احد سواه ، و هی فضیلة خصه الله تعالی بها اجلالا له و اعلائا لمرتبته و اظهارا لتکرمته ، و کان علی هاشمیا من هاشمیین و اول من ولده هاشم مرتین[77]  
علی علیه السلام در جوف خانه خدا ، و داخل بیت الله الحرام در مکه مکرمه متولد شد ، در روز جمعه سیزدهم ماه رجب سی سال قبل از عام الفیل ، و قبل از بعثت رسول خدا به ده سال ، و قبل از هجرت رسول خدا به بیست و سه سال .  
متولد نشده است کسی قبل از علی در خانه خدا ، و این فضیلتی که خداوند آن حضرت را بدو اختصاص داده است‌بجهة جلال و عظمت مرتبه و بلندی و رفعت مقام ، و نشان دادن شان و قدر آنحضرت است و علی اولین هاشمی است که از دو هاشمی متولد شده است[78] چون مادر او پدر او هر دو هاشمی بوده و قبل از او و برادرانش چنین هاشمی پا بعرصه وجود نگذاشت[79]
<span class="chapter">

#### کیفیت ولادت امیرالمؤمنین در کعبه
</span>

اما در کیفیت ولادتش وارد است که چون درد زائیدن ، مادرش فاطمه را گرفت ، فاطمه بخانه خدا پناه آورده ، با ابتهال پرده‌های خانه را گرفت ، و تقاضای سهولت زائیدن نمود ، و نظری به آسمان افکند و گفت : ای پروردگار من ، من بتو ایمان آورده‌ام!و بهر پیغمبری را که فرستاده‌ای!و بهر کتابی که نازل فرموده‌ای!و تصدیق نموده‌ام بفرمایشات ابراهیم خلیل که این خانه را بنا کرده است!  
بارالها بحق این خانه ، و بحق بنا کننده این خانه ، و بحق این فرزندی که در شکم دارم و مونس من است ، و با من سخن می‌گوید ، و یقین دارم که از آیات عظمت و جلال توست ، اینکه آسان کنی بر من ولادت مرا .  
عباس بن عبدالمطلب و یزید بن قعنب که شاهد قضیه بودند می‌گویند : دیدیم که دیوار خانه ( در موضح مستجار ) شکافته شد و فاطمه از آن داخل بیت‌شد ، و از دیده نهان گردیده و شکاف خانه بهم آمد ، و هر چه ما خواستیم در خانه را بگشائیم و از حال فاطمه اطلاع حاصل کنیم میسر نشد ، دانستیم که این یکی از آیات و اسرار خداست .  
این قضیه در مکه انتشار پیدا کرد ، و زنها با یکدیگر از این خبر گفتگو می‌کردند تا پس از سه روز همان نقطه از دیوار شکافته شد و فاطمه بنت اسد فرزند خود علی را بر روی دست گرفته بخود می‌بالید و فخر می‌نمود ، و می‌گفت : کیست مانند من که چنین پسری در داخل کعبه بزاید[80] .  
و اما آنچه ابن صباغ مالکی از کتاب مناقب لابی العالی الفقیه المالکی نقل می‌کند ، آنستکه : از حضرت علی بن الحسین نقل است روزی در خدمت پدرم حسین بن علی نشسته بودیم ، و جماعتی از زنان در آنجا مجتمع بودند یکی از آنها بسوی ما روی آورد ، من به او گفتم خدا تو را رحمت کند!که هستی ؟ گفت من زبدة دختر عجلان از بنی ساعده هستم .  
گفتم : آیا مطلبی داری ؟ و می‌خواهی ما را از آن اطلاع دهی ؟  
گفت : آری سوگند بخدا ، ام عمارة دختر عبادة بن فضلة بن مالک بن عجلان ساعدی مرا خبر داد که روزی در میان زنان عرب بودیم که ابوطالب با حال اندوه و حزن بسوی ما آمد ، من باو گفتم : چرا اینطور پریشانی ؟  
گفت : چون فاطمه بنت اسد در شدت درد زاییدن گرفتار است .  
پس ابوطالب دست فاطمه را گرفته و بکعبه آورد و او را در داخل کعبه جای داد و گفت همین جا بنام خدا بنشین!ناگهان یکمرتبه او را درد سختی گرفت و طفل نظیف و پاکی را که پاکیزه‌تر از او ندیده بودیم متولد شد او را ابوطالب علی نام گذارده و درباره او شعری سرود :  
سمیته بعلی کی یدوم له عز العلو و عز الفخر ادومه  
من او را علی نامیدم برای آنکه عزت بلندی مقام و عزت فخر بطور مداوم و جاودان برای او باشد .  
و در اینحال پیغمبر صلی الله علیه و آله آمدند و از کعبه علی و مادرش فاطمه را بخانه مادرش بردند .  
حضرت سجاد می‌فرماید : سوگند بخدا که من هیچگاه چیز خوبی را نشنیده بودم مگر آنکه این خبر از بهترین و خوبترین آنها بود[81]  
شیخ سلیمان قندوزی از کتاب «مودة القربی از عباس بن عبدالمطلب روایت کرده است که ، فاطمه بنت اسد میل داشت اسم این فرزند را اسد بنام پدر خودش بگذارد ، و حضرت ابوطالب بدین اسم راضی نبود و بفاطمه گفت : بیا با هم در شب تاریکی از کوه ابوقیس بالا رویم و خداوند آفریننده جهان را بخوانیم ، شاید خودش ما را از اسم این فرزند آگاهی دهد .  
چون شب فرا رسید هر دو از منزل خارج شده و از کوه ابوقیس بالا رفتند و هر دو خدا را خواندند و ابوطالب این ابیات را انشاء کرد :  
یا رب یا ذا الغسق الدجی و الفلق المبتلج المضی  
بین لنا عن امرک المقضی بما نسمی ذلک الصبی  
ای پروردگار من!ای صاحب این شب تار!وای صاحب صبح روشن!از امر خود که در قضای تو گذشته است ما را واقف گردان که نام این پسر را چه بگذاریم ؟  
در این حال صدای خش خشی بالای سر آنها در آسمان پیدا شد ، ابوطالب سر خود را بلند کرد ، دید لوحی سبزفام است مثل زبرجد ، و در او چهار سطر نوشته ، با دو دست او را گرفته و او را محکم بسینه خود چسبانید در روی آن نوشته بود :  
خصصتما بالولد الزکی و الطاهر المنتجب الرضی  
و اسمه من قاهر علی علی اشتق من العلی  
من شما دو نفر را اختصاص دادم بیک فرزند پاکیزه و طاهر و اختیار شده و پسندیده و اسم او را از مقام رفیع و با عظمت علی گذاردم ، که مشتق از اسم خودم علی است ، ابوطالب بسیار مسرور شد و سجده نمود و ده شتر عقیقه کرد ، و این لوح را در خانه کعبه آویزان نمود ، و بنی هاشم باو فخر می‌نمودند تا در زمان هشام بن عبدالملک که حجاج با ابن زبیر نبرد کرد غائب شد . [82]
<span class="chapter">

### پی نوشت ها
</span>

[51] سوره جن : 72 - آیه 26 - 28  
[52] سوره کهف : 18 - آیه 110  
[53] سوره حجر : 15 - آیه 40  
[54] سوره ص : 38 - آیه 83  
[55] سوره صافات : 37 - آیه 160  
[56] سوره رعد : 13 - آیه 13  
[57] سوره اسراء : 17 آیه 44  
[58] سوره صافات : 37 - آیه 128  
[59] سوره نمل ، 27 - آیه 87  
[60] سوره زمر : 39 - آیه 68  
[61] سوره قصص : 28 - آیه 88  
[62] سوره الرحمن : 55 - آیه 27  
[63] سوره صافات : 37 - آیه 40  
[64] سوره یوسف : 12 - آیه 25  
[65] در اینجا این سئوال پیش می‌آید که چطور در اینجا مراد از اتضاء ارتضای مطلق است ولی در آیه مبارکه 28 از سوره انبیاء : «و لا یشفعون الا لمن ارتضی ، مراد از ارتضاء ارتضای در دین و عقیده است ، جواب آنستکه چون شفاعت راجع باهل معصیت است ، آنهم معاصی کبیره ، بدلیل آیه 32 از سوره و النجم : «لیجزی الذین اسآءوا بما عملوا و یجزی الذین احسنوا بالحسنی ، الذین یجتنبون کبائر الاثم و الفواحش الا اللمم ، افرادی را که فقط از گناه کبیره اجتناب کنند آنها را محسن شمرده است ، و پیغمبر فرموده است‌شفاعت‌برای محسنین نیست : شفاعتی لاهل الکبائر من امتی فاما المحسنون فما علیهم من سبیل ، و در سوره نساء آیه 30 وارد است که : «ان تجتنبوا کبائر ما تنهون عنه نکفر عنکم سیئاتکم ، بنابراین نفس اجتناب از کبائر خود بخود مکفر سیئآت و معاصی صغیره است ، روی این زمینه مراد از ارتضاء در آیه شفاعت‌بمناسبت‌حکم و موضوع حتما باید ارتضاء در دین و عقیده باشد نه ارتضاء در سر و ذات و عمل ، زیرا کسیکه ذاتش و سرش مورد ارتضاء واقع شود ، دیگر درباره او شفاعت معنی ندارد و مؤید این معنی روایاتیست که از حضرت امام رضا علیه السلام وارد شده است و در آنها ارتضاء در آیه شفاعت را بارتضاء در دین تفسیر نموده‌اند ( جلد اول از تفسیر المیزان ص 171 ببعد و جلد هفتم در سوره انبیاء در آیه 28 روایاتیست که بر مقصود دلالت دارد ) آن آیه ارتضاء در مورد علم غیب بمناسبت‌حکم و موضوع ، باطلاق خود باقی است . در مورد شفاعت‌باز بمناسبت‌حکم و موضوع فقط اطلاق در مورد دین و عقیده خواهد داشت .  
[66] سوره جن : 72 - آیه 27 - 28  
[67] سوره مریم : 19 آیه 64  
[68] رجوع شود بکتاب مؤمن قریش تالیف خنیزی و کتاب الحجة علی الذاهب الی تکفیر ابیطالب تالیف فخار بن سعد بن فخار موسوی حائری و او از ابن ادریس حلی روایت می‌کند و محقق حلی از او روایت می‌نماید و نیز رجوع شود بکتاب «ابوطالب حامی الرسول و ناصره تالیف علامه نجم الدین شریف عسکری  
[69] ذیل صفحه 13 از «فصول المهمه ابن صباغ ، و «تذکره سبط ابن جوزی ص 6  
[70] «فصول المهمه ص 13  
[71] ابن اثیر ذیل کلام ابن صباغ را در ج 5 ص 517 از اسد الغابة نقل می‌کند  
[72] تا اینجا کلام ابن صباغ بود  
[73] «تذکرة الخواص ص 6  
[74] «فصول المهمه ابن صباغ نقلا عن ضیاء الدین ابوالمؤید موفق بن احمد خوارزمی در کتاب «مناقب خود  
[75] دیوان حمیری ص 155 . مؤلف دیوان می‌گوید تخریج این ابیات از «اعیان الشیعه ج 12 ص 240 و «مناقب ج 2 ص 175 و «دلائل الصدق ج 2 ص 328 است  
[76] تعلیقه اشعار حمیری در دیوان حمیری ص 155  
[77] فصول المهمه ص 12 و نیز ابن اثیر در «اسد الغابة ج 4 ص 16 گفته است که و هو اول هاشمی ولد بین هاشمیین  
[78] علی امیرالمؤمنین علیه السلام اول هاشمی متولد از هاشمین نیستند چون برادر بزرگترشان دارای این صفت‌بود لذا در ترجمه اصلاح شده است .  
[79] در کتاب الغدیر ج 6 از ص 21 تا ص 38 روایات وارده در ولادت حضرت را در جوف کعبه با مدارک آنها و نام علمائی را از اهل تسنن که آنها را در کتب خود ضبط نموده‌اند و شعرائی که در این باره قصائدی سروده اند با شعر آنان ذکر نموده است  
[80] «غایة المرام ص 13 از کتاب «امالی شیخ طوسی  
[81] «فصول المهمه ص 12 و «غایة المرام ص 13 از طریق عامه از کتاب «مناقب ابن مغازلی شافعی نقل کرده است .  
[82] «ینابیع المودة ص 255
<span class="chapter">

## قسمت پنجم : ریشه کن شدن رذائل در مقربین توسط بینشی مخصوص ، اثبات عصمت ، تربیت علی علیه السلام
</span>
<span class="chapter">

### درس چهارم : لزوم عصمت انبیاء و ائمه علیهم السلام
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«و کذلک اوحینا الیک روحا من امرنا ما کنت تدری ما الکتاب و لا الایمان و لکن جعلناه نورا نهدی به من نشاء من عبادنا»[83]
<span class="chapter">

#### صفات معتدله انسان
</span>

در انسان صفات نیکوئی موجود است مانند شجاعت و سخاوت و عفت و غیره که چنانچه هر یک از آنها را بجا و بموقع خود بمقدار معین و لازم اعمال کند ، صحیح و مفید بوده ، و اگر از حدود خود تجاوز کند ، و ضد آنها را اعمال نماید غلط و مضر خواهد بود .  
ضد این صفات را صفات رذیله گویند ، و آن جنبه افراط و تفریط در حدود این صفات است مثلا شجاعت ، ملکه‌ایست‌بسیار نیکو و آن حد متوسط و اعتدال و پسندیده بین دو حد نکوهیده است .  
در ناحیه تفریط و کمبودی عنوان جبن و ترس از صفات رذیله و در ناحیه افراط و زیاده‌روی عنوان تهور و بی‌باکی است که آن نیز غلط و غیر نیکو است .  
انسان باید پیوسته این صفت را در خود بحال متعادل نگاهدارد و نگذارد از حدود خود بپائین که مرتبه جبن است‌سقوط کند یا ببالا که مرتبه تهور و بی‌باکی‌است تجاوز نماید .  
هم چنین عفت‌بسیار نیکو و پسندیده است ، ولی چنانچه از حد خود ضعیف‌تر باشد بمرتبه خمود یعنی بی‌حسی و افتادگی منجر می‌شود که در اینحال زشت و ناپسند ، و اگر از حد خود قویتر شود بمرتبه پرده‌دری و بی‌باکی که شره است منجر می‌شود ، که او نیز زشت و نکوهیده است ، و باید انسان مواظب خود باشد که ملکه میانه و معتدل بنام عفت پیوسته در او زنده بوده ، و خدای ناکرده بمرحله خمود سقوط ننماید ، و یا بمرحله شره و پرده دری تجاوز نکند ، که در آن حال آن ملکه پسندیده می‌میرد ، و یکی از این دو ناحیه غیر محموده در انسان زنده می‌شود ، و زندگی او زندگی نفس اماره خواهد بود .  
سخاوت نیز حد میانه و درجه پسندیده است چون بجا و بموقع مصرف نگردد ، عنوان بخل بر او مترتب است و چون زیاده از حد اعمال شود عنوان تبذیز و نفله کردن بر او صادق است ، و معلوم است که هر یک از این دو ناحیه ، خراب و غیر پسندیده است ، و باید سعی نمود که پیوسته در حال تعادل و به اسم ملکه سخاوت در انسان موجود باشد ، و از افراط و تفریط که همان مرتبه تبذیز و نفله کردن و مرتبه بخل است جلوگیری شود ، و انسان در این صورت انسان صحیح و متعادلی خواهد بود .  
و لیکن آن نیروئی که در انسان موجود است و بواسطه آن این صفات را بحال تعادل نگاه می‌دارد همانا عقل است ، که بعلت عالم بودن آن بمصالح و مفاسد و برخوردار شدن از منافع و مضار اشیاء ، مانند زنجیری آن صفات نکوهیده را مقید نموده و از حرکت و بروز آنها جلوگیری می‌نماید و تا هنگامی که نیروی عقل کار خود را نموده و بر وظیفه خود که انتظام این قواست عمل کند ، هیچ یک از آنها نمی‌توانند از محل خود تجاوز نموده و بظهور درآیند ولی چون در تمام افراد انسان بدون استثناء حتی اخیار و مردان با تقوی و صاحب فصیلت و دانش ، اصل و ریشه آن صفات از بین نمی‌رود ، بلکه تخم آنان در دل موجود و در انتظار پیدایش فرصت و زمینه مساعد برای نشو و نما و بروز است ، همینکه بعلت فراهم شدن چنین زمینه‌ای موقع را برای بروز مساعد دیدند ، بدون درنگ حمله نموده ، و ملکه تقوی را ، و دانش و فضیلت و عقل و بینش را در زیر پای خود لگدکوب نموده ، و خود در انسان طلوع می‌کنند .  
مریضی که طبیب او را از خوردن غذا منع کرده است ، چه بسا بعلت همان عقل و ادراک منافع پرهیز ، از خوردن غذا خودداری می‌کند ، ولی احیانا اگر زمینه‌مساعدی فراهم شود ، یعنی گرسنه بوده و اشتهای کافی بغذا داشته باشد ، و غذای بسیار مطبوع و لذیذی هم در خانه طبخ گردد که بوی آن از دور نیروی اشتها و میل مریض را بجنبش آورد ، و اتفاقا کسی هم در منزل نباشد که از او احتشام نموده و خودداری کند ، چه بسا یکمرتبه نیروی درخواست غذا و اشتها بحد اعلی در وجود او بالا رفته ، یکمرتبه از جای برمی‌خیزد و از آن غذا بحد اشباع می‌خورد .  
همینکه سیر شد و در رختخواب افتاد ، دست ندامت‌بدندان می‌گزد که چه عملی بود که انجام دادم با وجود عمل جراحی در معده یا روده مسلما پس از چند ساعت‌باید گورستان را استقبال کنم .  
و همچنین تا وقتی که ملکه تقوی مشغول انجام وظیفه است ، و مهار شهوت را بدست گرفته و او را اسیر خود نموده است ، محال است‌شخص دست‌به زنا زند و عمل منافی عفت انجام دهد ولی چون این شهوت جنسی در کانون انسان موجود است ، چه بسا در زمینه مساعد مهار را پاره نموده ، در جائیکه این قوه شدید شده ، در محل خلوت بدون مانع و رادع خارجی ، و بدون مؤاخذه ، بالاخص با رغبت و میل طرف ، یا دعوت و تقاضای او ، یکمرتبه این قوه طلوع نموده و مرتکب چنین عمل زشتی می‌شود .  
البته در حال طلوع ، چنان عقل و تقوی و دانش بمفاسد و مضار این عمل را منکوب می‌کند که ابدا آنها نمی‌توانند در مقام جلوگیری برآیند ، مسلما در آن حال تقوی و عقلی نیست ، و علم و دانشی وجود ندارد ، و الا با وجود آنان کجا می‌تواند این غریزه از جای خود تعدی کند .  
لذا از حضرت رسول صلی الله علیه و آله مرویست که : لا یزنی الزانی حین یزنی و هو مؤمن و لا یشرب الشارب حین یشرب و هو مؤمن[84]  
شخص زناکار در حال زنا ایمان ندارد ، و شخص شارب خمر در حین شرب خمر ، ایمان ندارد .  
چه بسا از بسیاری از دانشمندان و اهل بصیرت در مواقع خاص ، هنگام بحث و مغلوبیت کلمه زشتی سر می‌زند ، و یا برای منکوب نمودن خصم و غلبه بر او در مقام مناظره و مجادله جمله‌ای ادا می‌شود که ناپسند بوده ، و پس از آن نادم و پشیمان‌می‌شود ، و با خود می‌گوید : من که دارای ملکه عفت‌بودم ، من که با خود قرارداد کرده بودم که دروغ یا غیبت‌یا سب و شتم ، یا کلمه‌ای که لالت‌بر عیب و نقص رقیب کند ، سر نزند ، چه شد که بدون تامل و عاقبت‌اندیشی چنین کلمه‌ای را ادا کردم ؟ و پرده عفت لسان خود را دریدم ؟  
تمام اینها و اشباه و نظایر اینها بعلت همان وجود صفت رذیله در دل ، و مقید شدن آن بتقیید عقل و حفظ مصالح خارجی است ، که دائما در کمین نشسته ، تا در موقع مناسب شکار خود را بگیرد و بکام خود برسد .  
و همانطور که ذکر شد در تمام افراد بدون استثناء این بروزات و ظهورات ، گاه گاه و احیانا مشاهده می‌شود .  
دانشمند شهیر و فیلسوف شرق بوعلی سینا با آنکه می‌گوید من تمام طب را برای تو بدو جمله خلاصه می‌کنم :  
اسمع جمیع وصیتی فاعمل بها فالطب مجموع بنظم کلامی  
اقلل جماعک ما استطعت فانه ماء الحیاة تصب فی الارحام  
اجعل غذائک کل یوم مرة و احذر طعاما قبل هضم طعام[85]  
اولا جماع و آمیزش را تا توانی کم کن ، زیرا آنچه در رحم زنان می‌ریزد آب حیات است که هر چه بیشتر ریخته گردد از حیات تو بیشتر کم می‌کند .  
ثانیا غذا خوردن خود را در هر روز یکبار قرار بده ، و از خوردن غذا قبل از آنکه غذای سابق هضم شود پرهیز کن .  
گویند که از او سئوال کردند با آنکه خود شما بمضار آمیزش زیاده از حد اعتدال و نیاز ، آشنائی و اطلاع دارید!پس چرا خود شما در این عمل زیاده‌روی و افراط می‌کنید ؟  
در پاسخ گفت : من از کیفیت عمر خود می‌خواهم بهره مند شوم نه از کمیت آن .  
بسیاری از اطباء از مضار مشروبات الکلی بخوبی اطلاع دارند ، و در این زمینه نیز کنفرانس داده و خطابه خوانده‌اند ، یا مقاله و کتابی نوشته ، ولی در عین حال خود مبتلی باین عمل شیطانی هستند . باری اگر انسان به این حد از علم و تقوی قانع شود که بعلت ملاحظه مصالح خارجی از جنایت و جریمه خودداری کند ، و نتواند اصل ماده فساد را در خود نابود کند ، و ریشه و میکرب صفات رذیله از شره و خمودی ، جبن و تهور ، بخل و تبذیر و نظائر آنها را بکلی از سویدای ضمیر خود ریشه‌کن کند ، هنوز بمقام انسان واقعی نرسیده است .  
مانند حیوانی که او را زنجیر نموده باشند تسلیم و مطیع است ، ولی چون زنجیر را بگسلد چه کارها خواهد کرد .  
اگر از دروغ ، کم‌فروشی و ظلم و زنا و اشباه آن در بیداری اجتناب ورزد ، در حالت خواب که دیگر مصالح خارجی مورد نظر نیست ، این صفات رذیله طلوع کرده ، و صحنه‌ای را از فجایع بوجود می‌آورد .  
خواب زنا می‌بیند ، خواب سودجوئی ، و شخصیت طلبی و ظلم و جنایت می‌بیند ، و چون از خواب بیدار شود ، مسکین نیز تعجب می‌کند که این خوابها با من چه مناسبت دارد ، غافل از آنکه اصل و ریشه این مفاسد هنوز از دل او بیرون نرفته ، بلکه موجود بوده ، و خود را در زوایا و بیغوله های نفس مخفی نموده ، تا در زمینه مساعد بروز نموده و بمقصد خود برسند .
<span class="chapter">

#### مقربان درگاه الهی در اثر برخورداری از یکنوع علم و بینش مخصوص ریشه رذائل و مفاسد را در وجود خود نابود کرده‌اند
</span>

انبیاء و ائمه علیه السلام و اولیاء مقربین درگاه حضرت احدیت این صفات رذیله و جراثیم فساد را بکلی از دلهای خود بیرون ریخته ، و تخم آن را در مزرعه دل خود محو و نابود نموده‌اند ، و بعلت عنایت حضرت باری یکنوع علم و دانش به آنها داده شده است که با وجود آن علم و دانش دیگر مجالی برای این رذائل نیست .  
آن نحوه از علم و بینش به یک بارقه تمام این صفات را می‌سوزاند و محو و نابود می‌کند ، اصل و بنیاد بخل و شره و تهور را برمی‌اندازد که حتی در تمام طول عمر و حتی برای یکبار و حتی در عالی‌ترین زمینه مساعد ، برای آنها چنین رذیله‌ای رخ نمی‌دهد .  
چون یوسف صدیق با وجود تمام شرائط و امکانات ، با وجود تمام مقتضیات ، و مواجه شدن با خطراتی عظیم بعلت ترک گناه ، باز هم قلب او اجازه گناه نمی‌دهد .  
این خاصه و جوهره قلب که در چنین افراد است ، دیگر نمی‌گذارد که حتی در خواب خواب گناه ببینند ، یا در بیداری خیال گناه را بنمایندبرای مقربان و اولیای خدا در تمام در ازای عمر ، یک لحظه خیال گناه هم پیدا نمی‌شود ، اگر سالیان دراز بدون عیال زیست کنند و در عالی‌ترین درجه امکانات برای آنان حتی دور از اطلاع مردم وسائل گناه آماده گردد ، ابدا خیال گناه در دل آنها خطور نمی‌کند ، و فقط و فقط این افراد از آن کلیت‌بروز غرائز استثناء شده‌اند و بس . آن علمی که خدا به آنها بر اثر مجاهدات نفسانیه و استقامت در راه عبودیت‌حق داده و بعلت نور قلب ، بدین مقام رسیده‌اند از سنخ علمهای معمولی نیست ، بلکه علم خاص و کیفیت مخصوصی است که در لسان قرآن مجید تعبیر به روح الله یا روح القدس شده است .  
«و کذلک اوحینا الیک روحا من امرنا ما کنت تدری ما الکتاب و لا الایمان و لکن جعلناه نورا نهدی به من نشاء من عبادنا»[86]  
ما همچنین وحی کردیم بسوی تو روحی را از امر خود ، که قبل از آن از حقیقت کتاب و اسرار عالم آفرینش ، و از معارف الهیه علم و اطلاعی نداشتی!  
ما این روح را نوری قرار داده ایم که بوسیله آن هر کدام از بندگان شایسته خود را که بخواهیم هدایت می‌کنیم .  
این نور همان روح خدا یا روح القدس است که در قلب انسان وارد شده ، و حالت قلب را دگرگون می‌کند ، او را بکلی از غیر خدا منصرف و یکباره بخدا می‌پیوندد ، و این است مقام عصمت انبیاء و ائمه اطهار .  
در اینجا باید دانست ، در این مقام نه اینست که نفس بکلی نابود می‌شود ، بلکه منقاد صرف و مطیع محض می‌گردد ، و به اندازه سر سوزنی مجال تخطی و تجاوز برای او نمی‌ماند .  
روزی حضرت رسول الله صلی الله علیه و آله فرمودند : با هر یک از افراد بشر شیطانی است که او را دعوت بگناه می‌کند .  
عرض کردند : ای رسول خدا آیا در وجود شما هم این شیطان موجود است ؟ فرمود : بلی و لکن شیطانی اسلم بیدی[87]  
آری!لکن شیطان من بدست من رام شده ، و تسلیم و منقاد اوامر من گردیده‌است .  
در این حال برای اولیای خدا ، این نفس بهترین سرمایه خدا ، و گرامی‌ترین موهبت الهی است ، چون نفس مطمئنه گردیده ، و لیاقت‌خطاب رجوع بحرم خدا را پیدا نموده است .
<span class="chapter">

#### استفاده عصمت مقربان خدا از مجموع سه آیه قرآن
</span>

در سوره انعام خداوند پس از آنکه هفده تن از پیغمبران را در چند آیه متصل بهم یاد می‌کند از نوح ، و ابراهیم ، و لوط ، و اسحق ، و یعقوب ، و اسمعیل و الیسع و موسی ، و هرون ، و عیسی ، و یحیی ، و داود ، و سلیمان ، و ذکریا ، و ایوب ، و یونس ، و الیاس ، و از آنها تمجید نموده ، و حتی از بعضی پدران و برادران و ذریه آنها تحسین نموده و آنها را بندگان پسندیده و راه یافته معرفی فرموده است;سپس می‌گوید :  
«ذلک هدی الله یهدی به من یشاء من عباده [88]  
هدایت خدا به آنها رسیده آن نوع هدایتی که خداوند بندگان خاص خود را که بخواهد ، به آن هدایت و رهبری می‌فرماید ، و پس از یک آیه می‌فرماید :  
«اولئک الذین هدی الله فبهداهم اقتده [89]  
اینان افرادی هستند که خداوند هدایتشان نموده ، تو نیز از هدایت آنان پیروی کن . از این دو آیه استفاده می‌شود که به پیغمبران هدایت‌خدا رسیده است ، و از طرفی میفرماید :  
«و من یضلل الله فماله من هاد و من یهدی الله فماله من مضل [90]  
و کسی را که خداوند اضلال کند ، و جلوی فیض و رحمت را بر او به بندد ، هیچ راهنمائی نخواهد داشت ، و کسی را که خداوند هدایت کند ، هیچ گمراه کننده‌ای برای او نخواهد بود و می‌فرماید :  
«من یهد الله فهو المهتد»[91]  
کسی را که خدا هدایت کند ، اوست راه یافته و از این دو آیه استفاده‌می‌شود که افرادی را که خداوند هدایت کند آنان راه یافته بوده و هیچ القاء شیطانی از تسویلات جن و انس در آنها اثری نمی‌گذارد و اگر تمام عالم جمع شوند نمی‌توانند آنان را از راه بیراه نموده و گمراه کنند ، و در اراده و علوم و اختیار آنان تصرفی نموده و آنان را متزلزل نمایند .  
و از طرف دیگر می‌فرماید :  
«الم اعهد الیکم یا بنی آدم ان لا تعبدوا الشیطان انه لکم عدو مبین و ان اعبدونی هذا صراط مستقیم و لقد اضل منکم جبلا کثیرا افلم تکونوا تعقلون [92]  
ای فرزندان آدم!آیا من با شما پیمان نبستم که عبادت شیطان را ننموده از او پیروی نکنید او دشمن آشکار شماست و مرا عبادت کنید و از من پیروی نمائید که اینست راه مستقیم ؟  
و بدرستیکه شیطان افراد بسیار و طوائف فراوانی را گمراه نموده آیا شما تعقل نمی‌کنید ؟  
در این آیه پیروی از شیطان را گمراهی و اضلال تعبیر نموده است .  
بنابراین بمقتضای آیات سابق الذکر پیغمبران را خدا هدایت نموده و کسی را که خدا هدایت کند برای او گمراه‌کننده‌ای نخواهد بود .  
و گمراهی به مفاد این آیه عبارت است از پیروی شیطان ، و معصیت و گناه و توجه بغیر حق ، و متاثر شدن از القاآت نفس اماره ، و چون پیمبران را مضلی نیست بنابراین برای آنان القاآت شیطانیه و تسویلات نفسیه و معصیت و گناه نیست ، و این است معنی عصمت .  
بنابراین از اجتماع این سه دسته از آیات قرآن بطور وضوح عصمت راه یافتگان بهدایت‌خدا ثابت و مبرهن گردید ، و الحمدلله .
<span class="chapter">

#### عصمت امیر المؤمنین علیه السلام
</span>

این استدلال راجع بعموم مقربان خداست ولی امیرالمؤمنین علیه السلام که یعسوب الدین و ولی المؤمنین و قائد الغر المحجلین است‌بنحو اولی و اتم دلالت‌بر عصمت آنحضرت دارد .  
آنحضرت از کودکی در دامان حضرت رسول اکرم پرورش یافت ، و در تحت تعلیم و تربیت رسول خدا بود . محمد بن طلحه شافعی مذهب متوفی بسال 654 هجری[93] و ابن صباغ مالکی مذهب متوفی بسال 855 هجری[94] می‌گویند[95] : که چون امیرالمؤمنین علیه السلام بسن تمیز رسیدند در مکه قحطی و غلای بسیار سختی پدید آمد ، بطوری که صاحبان عیال را از پای در آورد ، و ثروتمندان را نیز تهی دست‌ساخت ابوطالب که بزرگ قریش بود و دارای عائله فراوان ، نیز تهیدست شد ، روزی رسول خدا نزد عباس که در آن هنگام ثروتمندترین از بنی هاشم بود آمده فرمودند : ای عم از وضع قحط و غلای مکه باخبری و ابوطالب دارای عائله‌ای سنگین است‌بیا برویم قدری از عائله او را با خود بمنزل آوریم و خود متفکل امور آنان گردیم تا بر او تخفیفی حاصل شود .  
عباس قبول نمود ، هر دو بخانه ابوطالب آمدند و گفتند : آمده ایم که تا قدری از امور تو را متکفل گردیم ، تا آنکه این قحط از مکه رخت‌بربندد ابوطالب گفت : دو پسر بزرگ مرا ، طالب و عقیل را برای من بگذارید و دیگر اختیار با شماست .  
عباس ، جعفر را برداشت و حضرت رسول الله ، علی را برداشته هر یک بخانه خود رفتند و پیوسته علی در خانه آنحضرت و در تحت تربیت آنحضرت بود . تا زمانیکه خداوند آنحضرت را به رسالت‌برانگیخت ، در اینحال نیز علی متابعت نموده ایمان آورده و تصدیق رسالت نمود ، و سن آنحضرت در آنوقت‌سیزده[96] سال بود و بعضی گفته‌اند کمتر بوده ، و بعضی گفته‌اند بیشتر بوده ، لکن اشهر و اکثر اقوال آنست که آن حضرت هنوز بحد علم و بلوغ نرسیده بودند ، و آنحضرت اولین کسی است که از مردان بر رسول خدا ایمان آورده است[97] .  
ثعالبی در تفسیر[98] آیه مبارکه : «و السابقون السابقون اولئک المقربون [99] گوید که او اولین ایمان آورنده به رسول خداست ، و اینمطلب را قول ابن عباس و جابر بن عبدالله انصاری و زید بن ارقم و محمد بن المنکدر و ربیعة الرای می‌داند . و خود آنحضرت این معنی را در ابیاتی که بعد از مدتی مدید سروده‌اند و راویان ثقه و مطمئن و ثبت از آنحضرت نقل کرده‌اند می‌فرماید :  
محمد النبی اخی و صنوی و حمزة سید الشهداء عمی  
و جعفر الذی یضحی و یمسی یطیر مع الملئکة ابن امی  
و بنت محمد سکنی و عرسی منوط لحمها بدمی و لحمی  
و سبطا احمد ولدای منها فایکم له سهم کسهمی  
سبقتکم الی الاسلام طرا غلاما ما بلغت اوان حلمی  
و اوجب لی ولایته علیکم رسول الله یوم غدیر خم  
فویل ثم ویل ثم ویل لمن یلقی الاله غدا بظلمی[100]  
محمد رسول خدا برادر من ، و شاخه روئیده از اصل و ریشه‌ای است که من نیز شاخه دیگر آن هستم ، و حمزه سید الشهداء عموی من است .  
و جعفریکه روزها و شبها در بهشت‌برین با ملائکه رحمت‌بپرواز در می‌آید ، فرزند مادر من است  
و دختر محمد ، آرام دل و تسکین خاطر و زوجه من است ، که گوشت او با خون و گوشت من بستگی پیدا نموده است .  
و دو سبط رسول خدا ، احمد ، دو فرزند من هستند ، پس کدام یک از شما مانند من سهمیه و بهره‌ای دارد .  
من از تمام شما زودتر به اسلام سبقت گرفتم ، در وقتیکه طفل بودم ، و هنوز زمان احتلام من نرسیده بود .  
و واجب کرد رسول خدا در روز عید غدیر خم سرپرستی و زعامت‌شما را برای من .  
پس وای ، پس وای ، سپس وای بر آن کسانیکه در فردای قیامت‌با ظلم و ستمی که بمن روا داشته‌اند ، خدا را ملاقات کنند .  
( عجیب که این دو عالم سنی مذهب چگونه اولا بطور یقین این اشعار را از آنحضرت میدانند ، و معترف و مقر بدوزخی بودن ستمکاران به آن حضرت بنا بفرموده آنحضرت خواهند بود )
<span class="chapter">

#### نسبت امیر المؤمنین به پیامبر اکرم
</span>

و نقل شده است از جابر بن عبدالله انصاری که گفت : شنیدم علی بن ابیطالب در حضور رسول خدا اشعاری انشاء می‌کرد و حضرت رسول می‌شنیدند :  
انا اخو المصطفی لا شک فی نسبی به ربیت و سبطاه هما ولدی  
جدی و جد رسول الله منفرد و فاطم زوجتی لا قول ذی فند  
صدقته و جمیع الناس فی بهم من الضلالة و الاشراک و النکر[101]  
من برادر رسول خدا مصطفی هستم ، که هیچ شکی در نسب من نیست ، در دست آنحضرت تربیت‌یافتم ، و دو سبط آنحضرت دو فرزند من هستند .  
جد من و جد رسول خدا واحد است ، و فاطمه دختر رسول خدا زوجه من است ، و این گفتار جزاف و کلام خالی از شعور و ادراک نیست .  
من به پیغمبر ایمان آوردم و تصدیق او را نمودم ، در وقتیکه جمیع مردم در ضلالت و شرک و عسرت ، متحیر و سرگردان بودند .  
قال : فتبسم رسول الله و قال : صدقت یا علی .  
جابر می‌گوید رسول خدا تبسمی نمودند ، و فرمودندای علی!راست گفتی .  
امیرالمؤمنین علیه السلام در نهج البلاغه ضمن خطبه قاصعه شرح حالات دوران کودکی خود را در صحبت رسول خدا ذکر می‌کنند :  
و قد علمتم موضعی من رسول الله صلی الله علیه و آله بالقرابة القریبة و المنزلة الخصیصة و ضعنی فی حجره و انا ولد و یضمنی الی صدره ، و یکنفنی الی فراشه و یمسنی جسده ، و یشمنی عرفه و کان یمضغ الطعام ثم یلقمنیه و ما وجد لی کذبة فی قول ، و لا خطلة فی فعل . و لقد قرن الله به صلی الله علیه و آله من لدن ان کان فطیما اعظم ملک من ملائکته ، یسلک به طریق المکارم و محاسن اخلاق العالم لیله و نهاره ، و لقد کنت اتبعه اتباع الفصیل اثر امه ، یرفع لی فی کل یوم من اخلاقه علما و یامرنی بالاقتداء به .  
و لقد کان یجاور فی کل سنة بحراء ، فاراه و لا یراه غیری ، و لم یجتمع بیت واحد یومئذ فی الاسلام ، غیر رسول الله صلی الله و آله و خدیجة ، و انا ثالثهما ، اری نور الوحی و الرسالة و اشم ریح النبوة و لقد سمعت رنة الشیطان حین نزل الوحی علیه صلی الله علیه و آله فقلت یا رسول الله : ما هذه الرنة ؟  
فقال : هذا الشیطان ایس من عبادته ، انک تسمع ما اسمع و تری ما اری ، الا انک لست بنبی و لکنک وزیر و انک لعلی خیر[102]  
می‌فرماید : ای مردم شما موقعیت و منزلت مرا نسبت‌به رسول خدا می‌دانید ، که تا چه اندازه رحم نزدیک آن حضرت بوده ام ، و دارای محل و منزلتی مخصوص بوده ام .  
من کودکی صغیر بودم که رسول خدا مرا در دامان خود می‌نشانید ، و به سینه خود می‌چسبانید ، و مرا در فراش خود به آغوش خود می‌گرفت ، بدن خود را به من می‌سود ، و بوی پاکیزه و لطیف خود را بمن می‌بویانید ، و چه بسا غذا را می‌جوید و سپس از آن بمن لقمه می‌داد ، و در تمام این مدت از من حتی یک دروغ در گفتارم و یک خطا و گناهی در کردارم نیافت .  
و از روزی که آنحضرت را از شیر بازگرفتند ، خداوند بزرگترین ملکی از فرشتگان خود را با او ملازم نمود ، که طریق اخلاق پسندیده و صفات عالیه انسانی و امور محسنه خلقهای عالم را در شب و روز به او بیآموزد .  
و اما من پیوسته مانند بچه شتری که از هر طرف بدنبال مادرش می‌دوید ، دائما بدنبال او حرکت می‌کردم ، و از او پیروی می‌نمودم ، و آنحضرت هر روز برای من از اخلاق حمیده خود نشانه‌ای را ظاهر می‌نمود ، و مرا به پیروی و متابعت از آن اخلاق امر می‌فرمود . عادت آنحضرت چنان بود که در هر سال در کوه حراء مجاورت می‌نمود ، فقط من او را می‌دیدم ، و کسی دیگر غیر از من او را نمی‌دید ، و در تمام جهان اسلام در آنروز خانه‌ای نبود که در آن مسلمانی باشد غیر از رسول خدا و خدیجه ، و من سومی آنها بودم .  
من نور وحی و رسالت را می‌دیدم ، و بوی نبوت را استشمام می‌کردم و حقا می‌گویم که ناله شیطان را در حین نزول وحی بر رسول خدا صلی الله علیه و آله شنیدم ، عرض کردم : ای پیغمبر خدا این چه ناله‌ای است ؟  
فرمود : این شیطان است از اینکه بنی آدم او را عبادت کنند مایوس شده ، تو می‌شنوی آنچه را که من می‌شنوم ، و می‌بینی آنچه را که من می‌بینم ، مگر آنکه تو پیغمبر نیستی ، و لکن تو وزیر منی و بر خیرخواهی بود .  
عجیب است با این مقام و منزلت و سفارشهائی که رسول خدا نموده ، و او را وصی و وزیر و ولی مؤمنین و خلیفه خود قرار دادند ، هنوز جسد مطهر پیغمبر دفن نشده بود که در سقیفه بنی ساعده اجتماع کردند ، و کردند آنچه کردند .  
گذشته از بردن خلافت ، از یک باغستان حضرت صدیقه دختر رسول خدا دست‌برنداشتند ، و نحله رسول خدا را برده ، و دختر رسول الله را دل شکسته نمودند .
<span class="chapter">

#### اعتراض حضرت فاطمه سلام الله علیها به سکوت امیر المؤمنین و پاسخ آن حضرت
</span>

پس از آنکه فاطمه برای اثبات حق خود به مسجد رفت ، و با ابوبکر به محاجه پرداخت ابن شهرآشوب می‌گوید : چون فاطمه از مسجد به منزل مراجعت کرد ، و حضرت امیرالمؤمنین علیه السلام در منزل انتظار بازگشت او را داشتند ، در این حال رو به آن حضرت نموده و گفت : یا بن ابیطالب!اشتملت‌شملة الجنین ، و قعدت حجرة الظنین ، نقضت قادمة الاجدل فخاتک ریش الاعزل .  
هذا ابن ابی قحافة ، قد ابتزنی نحیلة ابی ، و بلیغة ابنی  
و الله لقد جد فی ظلامتی ، و الد فی خصامی ، حتی منعتنی القیلة نصرها ، و المهاجرة وصلها ، و غضت الجماعة دونی طرفها ، فلا مانع و لا دافع .  
خرجت و الله کاظمة ، و عدت راغمة .  
اضرعت‌خدک یوم اضعت‌حدک ، افترست الذئاب و افترسک الذباب ، ما کففت قائلا ، و لا اغنیت‌باطلا ، و لا خیار لی لیتنی مت قبل ذلتی ، و توفیت دون هینتی . عذیری و الله فیک حامیا ، و منک داعیا ، ویلای فی کل شارق ، مات العمد و وهن العضد  
شکوای الی ربی و عدوای الی ابی .  
اللهم انت اشد قوة و احد باسا و تنکیلا  
ای پسر ابوطالب!مانند بچه در شکم مادر ، دست و پای خود را در خود جمع کرده‌ای!و مانند شخص متهم در گوشه غرفه نشسته‌ای!شاه بال خودت را که همچون بال‌های قوی باز شکاری بود شکستی!در نتیجه پرهای نرمی که برای تو ماند ، بتو وفا نکرد و کارگر نشد ، و همچون مرغ بی‌بال و پری که مورد هجوم پرندگان قوی واقع شود گرفتار شدی!  
اینکه این پسر ابی قحافه ، عطیه پدر مرا از من بقهر و غلبه ربوده ، و معاش مختصر فرزند مرا گرفته است .  
سوگند بخدا که در ستم با من بنهایت رسیده ، و در دشمنی با من پافشاری کرده ، تا بسر حدیکه اولاد قیلة که انصار اوس و خزرجند ، از یاری من دریغ نمودند ، و مهاجرین از اهتمام و رسیدگی بکار من خودداری کردند ، و جماعت مسلمانان به بی‌اعتنائی از من ، از این جنایات چشم پوشیدند ، نه کسی است که او را ممانعت کند ، و نه کسیکه او را از ستم با من باز دارد .  
سوگند بخدا که من با نهایت فرو بردن خشم خود به مسجد رهسپار شدم ولی پژمرده و افسرده بازگشتم .  
چهره خود را بذلت و خواری سپردی ، آنروز که خود را از مقام و مرتبه خود ساقط کردی!گرگان درنده را شکار می‌نمودی ، و اینک مگس‌ها تو را شکار خود نمودند هیچ گوینده‌ای را از کلام ناروای خود بازنداشتی!و هیچ باطلی را دور ننمودی!  
و اختیاری برای من نیست ، و ایکاش قبل از آنکه پرده ذلت مرا فرا گیرد ، در کام مرگ فرو رفته بودم و پیش از این پستی و حقارت مرده بودم .  
سوگند بخدا که بازخواست کننده من ، در کار تو خداست که مرا حمایت می‌کند و از تو پرسش می‌نماید ، ای وای بر من ، از این حوادث ناگوار که وارد شده است . محل اعتماد و اتکای من از دنیا رخت بربست ، و بازوی من سست‌شد ، شکایت من بسوی پروردگار است ، و مخاصمه از ظلم و ستمی که بر من وارد شده است‌بسوی پدرم .  
بار پروردگار من!قوه تو شدیدتر ، و شدت انتقام تو تیزتر و برنده‌تر است .  
امیرالمؤمنین علیه السلام بفاطمه علیها السلام پاسخ داد :  
لا ویل لک!بل الویل لشانئک ، نهنهی عن عربک!یا بنت الصفوة ، و بقیة النبوة .  
ما ونیت فی دینی ، و لا اخطاءت مقدوری فان کنت تریدین البلغة فرزقک مضمون و کفیلک مامون و ما اَعَدَّ لک خیر مما قطع عنک ، فاحتسبی!فقالت : حسبی الله و نعم الوکیل[103]  
ویل و وای برای تو مباد ، بلکه برای دشمنان تو باد!مرا از اینگونه خطاب بازدارای دختر برگزیده مخلوقات ، وای یادگار مقام نبوت .  
من در کار خود سستی نکرده‌ام ، و از آنچه در توان و نیروی من بود کوتاهی نورزیدم  
اگر تو معاشی و روزی می‌خواهی ؟ بدان که خداوند ضامن و کفیل است ، و آنچه را برای تو مهیا نموده بهتر است از آنچه از دست تو رفته است!خدا را کافی بدان و بدو پناه بر!  
فاطمه سلام الله علیها گفت : خدا برای من کافی است و او بهترین وکیل است ابن ابی الحدید گوید : و قد روی عنه علیه السلام ان فاطمة علیها السلام حرضته یوما علی النهوض و الوثوب ، فسمع ، صوت المؤذن : اشهد ان محمدا رسول الله .  
فقال لها : ایسرک زوال هذا النداء من الارض ؟  
قالت : لا .  
قال : فانه ما اقول لک[104] از امیرالمؤمنین علیه السلام روایت است که فرمود :  
روزی فاطمه علیها سلام او را بر قیام و اقدام و نهضت تحریض و ترغیب می‌نمود ، ناگاه شنید که مؤذن می‌گوید : اشهد ان محمدا رسول الله .  
امیرالمؤمنین به او گفت : ای فاطمه!دوست داری که این ندا و دعوت از روی زمین برچیده گردد ؟  
گفت : نه  
حضرت فرمود : این همانست که من بتو گفته ام .
<span class="chapter">

### پی نوشت ها
</span>

[83] سوره شوری 42 ، آیه 52  
[84] «وسائل الشیعه ج 14 صفحه 233  
[85] «الکنی و الالقاب ج 1 ص 322  
[86] سوره شوری 42 : آیه 52  
[87] «مجمع الزوائد» ، ج 8 ، ص 225  
[88] سوره انعام 6 آیه 89  
[89] سوره انعام : 6 آیه 91  
[90] سوره زمر : 39 - آیه 36  
[91] سوره کهف : 18 - آیه 17  
[92] سوره یس : 36 - آیه 60 - 62  
[93] مطالب السئول فی مناقب آل الرسول ص 11  
[94] فصول المهمه ص 14  
[95] این داستان را طبری در ج 2 ص 58 از تاریخ خود آورده است  
[96] اکثر علمای شیعه قائلند که سن مبارک امیرالمؤمنین در زمان بعثت رسول خدا ده سال بوده است  
[97] طبری در ج 2 ص 57 از ابن اسحق روایت کند قال کان اول ذکر آمن به رسول الله صلی الله علیه و آله معه و صدقه بما جاء به من عند الله علی بن ابیطالب . و هو یومئذ ابن عشر سنین و کان مما انعم الله به علی بن ابیطالب انه کان فی حجر رسول الله صلی الله علیه و آله قبل الاسلام . و نیز ابن اثیر در «اسد الغابه ج 4 ص 16 می‌گوید : و هو اول الناس اسلاما فی قول کثیر من العلماء علی ما نذکره . و نیز در «غایة المرام ص 499 راجع به آنکه امیرالمؤمنین اول من اسلم است از طریق عامه 18 حدیث و در ص 504 از طریق خاصه نیز 18 حدیث نقل می‌کند .  
[98] نقل از ثعالبی فقط در «فصول المهمه است و در «مطالب السئول نیست  
[99] سوره واقعه : 56 - آیه 10  
[100] در «فصول المهمه فقط از اشعار فوق چهار بیت ( 1 و 3 و 5 و 7 ) را ذکر می‌کند  
0[101] مطالب السئول ص 11 و نیز در «ینابیع المودة ص 75 این اشعار را از موفق بن احمد بسند خود از جابر بن عبد الله نقل می‌کند که گفت‌سمعت علیا یقول :  
[102] نهج البلاغه ج 1 ص 392  
[103] مناقب ابن شهرآشوب ج 1 ص 382 طبع سنگی  
[104] شرح نهج البلاغه ( 20 جلدی ) ج 11 ص 113
<span class="chapter">

## قسمت ششم : عصمت همیشگی معصومین ، اثبات عصمت ، علی علیه السلام معصوم است ، آیه انذار و حدیث عشیره
</span>
<span class="chapter">

### درس پنجم : عصمت امری موهبتی است
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«و لو لا فضل الله علیک و رحمته لهمت طائفة منهم ان یضلوک و ما یضلون الا انفسهم و ما یضرونک من شیئی و انزل الله علیک الکتاب و الحکمة و علمک ما لم تکن تعلم و کان فضل الله علیک عظیما»[105]
<span class="chapter">

#### قوه عصمت در معصومین در همه حال حاکم بر وجود آنان است
</span>

قوه عصمت در انبیاء و ائمه علیهم السلام یک موهبت الهی است ، و نوعی از معرفت و حالت قلبی آنان است که مانند سایر علوم بشری نیست و هیچگاه مغلوب و مقهور قوای شعوریه و احساسات نخواهد شد .  
و در هیچ وقت‌حتی یک لحظه در بیداری و در خواب در حال یسر و عسر و در مواقع رخاء و شدت ، مقهور و منکوب واردات طبیعیه و خیالات خسیسه مادیه نشده ، پیوسته چون خورشیدی درخشان در دل تابش نموده ، و نقاط سیاه و تاریک را از روزنه و زاویه‌های دل بیرون کرده است .  
این نوع علم نه تنها خود مغلوب قوای شعوریه نمی‌گردد ، و منکوب طغیان احساسات نمی‌شود ، بلکه تمام قوا و احساسات را در زیر سیطره و مهمیز خود در آورده ، و آنها را استخدام نموده ، از آن بنفع مصالح خویش کار می‌کشد ، و به امر وفرمان خود دنبال ماموریت می‌فرستد ، آنها هیچ قدرت تخطی و تجاوز را ندارند .  
و بنابراین ، این قوه علم و نور تابان ، پیوسته صاحب خود را از ضلالت و معصیت و خطا مصون می‌دارد .  
در روایات وارد است که در پیمبران و ائمه روحی است بنام روح القدس که آنها را در مقام منیع انسانیت محفوظ نموده ، و از هر لغزش و گناه و اشتباهی محفوظ نگاه می‌دارد .  
در این آیه مبارکه[106] خداوند خطاب به پیغمبر اکرم صلی الله علیه و آله نمود که :  
اگر فضل و رحمت‌خدا شامل حال تو نبود ، طایفه‌ای از منافقین مدینه اهتمام نموده که تو را در فکر و نوع تشخیص خودت گمراه کنند ، و لیکن آنها با این عمل نه تنها نمی‌توانند به تو ضرری برسانند ، و تو را از فکر و اراده تو برگردانند ، بلکه خود را گمراه نموده‌اند ، چون خداوند بر تو کتاب و حکمت را فرو فرستاد ، و از دانشهائی که قبل از این نداشتی تو را تعلیم نموده است ، و فضل خدا بر تو بزرگ است .  
در این آیه مبارکه منظور از کتاب ، وحی است که توسط جبرائیل بر قلب پیغمبر راجع بقوانین شریعت فرستاده می‌شود ، و مراد از حکمت ، علم به معارف کلیه و اسرار الهیه ، و مراد از دانشهائی را که تعلیم کرده است ، سایر علوم از ادراکات جزئیه و تشخیص مطالب حقه است .  
و چون جمله و انزل الله علیک الکتاب یا حالیه است و یا بمنزله تعلیل برای جمله سابقه می‌باشد لذا استفاده می‌شود که علت عدم تاثیر کلام منافقین در تو ، همانا آن ملکه قلبی است که با آن قادر بر تلقی وحی توسط جبرائیل امین نسبت به احکام و قوانین شریعت و نسبت‌به معارف الهیه می‌باشی و همچنین قادر بر تلقی الهامات نسبت‌به اطلاع بر اسرار و مغیبات ، و روشن شدن واقعیت امور ، و جدا ساختن بین حق و باطل هستی .  
بنابراین از این آیه بخوبی استفاده می‌شود که علت عدم گمراهی و ضلال پیمبر ، حتی در بعضی از امور جزئیه مستند به آن علم خاصی است که خداوند عنایت فرموده ، و به وسیله آن تلقی وحی می‌نماید ، و آن علم خاص که در روایات بنام روح القدس تعبیر شده است پیغمبران را در مصونیت از گناه و خطا در هر مرحله از تشخیص نگاه می‌دارد . یکی دیگر[107] از استدلالات بر عصمت انبیاء ضم دو آیه از آیات قرآن است ، اول گفتار خدایتعالی : «و من یطع الله و الرسول فاولئک مع الذین انعم الله علیهم من النبیین و الصدیقین و الشهداء و الصالحین و حسن اولئک رفیقا»[108]
<span class="chapter">

#### استدلال دیگر از قرآن بر عصمت انبیاء
</span>

و کسانیکه خدا و رسول خدا را اطاعت کنند ، آنها با زمره افرادیکه خدا به آنها نعمت داده از پیمبران و صدیقین و شهدا و صالحین بوده ، و آنان بسیار رفقای خوبی برای اینان خواهند . دوم گفتار خدای تعالی :  
«اهدنا الصراط المستقیم صراط الذین انعمت علیهم غیر المغضوب علیهم و لا الضالین [109]  
خداوندا ما را براه راست راهنمائی نما ، راه آن کسانیکه به آنها نعمت دادی نه راه آنان که بر آنها غضب نمودی ، و گمراه شدند .  
از آیه اول استفاده می‌شود که خدا به انبیاء و شهداء و صدیقین و صالحین نعمت داده است ، و از آیه دوم استفاده می‌شود که کسانی را که خدا به آنها نعمت داده است ضال و گمراه نخواهند بود .  
بنابراین انبیاء و شهداء و صدیقین و صالحین گمراه نخواهند بود ، و چون هر معصیت و گناهی ضلال است لذا از آنها گناه و معصیت سر نمی‌زند .  
یعنی شان و مقام آنها طوری است که دارای ملکه حافظه از معصیت و گناهند و این معنی عصمت از گناه است ، و نیز چون اشتباه در تلقی احکام و وحی الهی و در معارف کلیه الهیه ، و در تشخیص امور جزئیه و اشتباه در تبلیغ نیز ضلال است ، لذا آنها در هیچ مرحله از این مراحل دچار خبط و اشتباه نمی‌گردند ، و روی این بیان عصمت آنها نیز ، در دو مرحله تلقی وحی و معارف الهیه و مرحله تبلیغ و ترویج خواهد بود .
<span class="chapter">

#### امیرالمؤمنین علیه السلام حائز مقام عصمتند
</span>

امیرالمؤمنین علیه السلام از طرف خدا دارای مقام عصمت بوده و وصی و وارث و خلیفه رسول خدا ، و اولین کسی است که به‌رسول خدا ایمان آورده ، و با او نماز گذارده است .  
طبری با اسناد خود از ابن عباس روایت می‌کند قال اول من صلی علی[110] اولین کسیکه نماز خواند علی بود .  
و نیز از زید بن ارقم حدیث کند قال : اول من اسلم مع رسول الله صلی الله علیه و آله علی بن ابیطالب علیه السلام[111]  
زید بن ارقم گوید : اولین کسیکه برسول خدا اسلام آورد علی ابن ابیطالب علیه السلام بود .  
و نیز از زید بن ارقم روایت کند که او گفت : اول رجل صلی مع رسول الله صلی الله علیه و آله علی ابن ابیطالب[112]  
اولین مردیکه با رسول خدا نماز گذارد علی بن ابیطالب بود .  
و نیز از عباد بن عبد الله به اسناد خود روایت کند قال : سمعت علیا یقول : انا عبد الله و اخو رسوله و انا الصدیق الاکبر لا یقولها بعدی الا کاذب مفتر صلیت مع رسول الله قبل الناس بسبع سنین[113]  
می‌گوید : شنیدم که علی می‌فرمود : من بنده خدا ، و برادر رسول خدا ، و صدیق اکبر هستم ، هر کس این لقب را بعد از من بخود نسبت دهد دروغگو و افترا زننده است ، با رسول خدا قبل از مردم هفت‌سال نماز گزاردم .  
ابن صباغ مالکی و محمد بن طلحه شافعی گویند و کان رسول الله صلی الله علیه و سلم قبل بدو امره اذا اراد الصلوة خرج الی شعاب مکة مستخفیا و اخرج علیا معه ، فیصلیان ما شاء الله فاذا قضیا رجعا الی مکانهما[114]  
حضرت رسول الله صلی الله علیه و آله عادتشان قبل از ظهور امر اسلام این بود که چون اراده نماز می‌کرد ، به بعضی از دره‌های مکه خارج شده و در خفیه نماز می‌گزارد ، وعلی را نیز با خود می‌برد ، و آن دو نفر آنقدر که خدا می‌خواستت نماز می‌گزاردند ، و سپس به مکان خود مراجعت می‌نمودند .  
طبری با اسناد خود روایت کند از یحیی بن عفیف کندی ( عفیف کندی برادر اشعث بن قیس کندی است که با عباس بن عبدالمطلب رفاقت داشته و برای خرید و فروش که به مکه می‌آمد در منزل عباس سکنی می‌نموده است )  
او می‌گوید در زمان جاهلیت به مکه درآمدم ، و در خانه عباس بن عبدالمطلب وارد شدم ، چون آفتاب طلوع نمود و مانند حلقه بر فراز آسمان قرار گرفت ، و من مشغول نگاه کردن به کعبه بودم ، دیدم جوانی آمد و چشمی به آسمان انداخته و سپس رو به کعبه ایستاد ، و بلادرنگ طفلی آمد و در طرف راست او ایستاد ، و چیزی طول نکشید که زنی آمد و در پشت سر آن دو ایستاد ، آن جوان خم شد و رکوع کرد ، طفل و زن هم رکوع کردند ، جوان بلند شد از رکوع ، طفل و زن هم بلند شدند ، جوان خود را به سجده انداخت ، آن دو نیز به سجده رفتند ، من گفتم : ای عباس امر بسیار بزرگی است .  
عباس گفت : امر بسیار بزرگیست ، آیا میدانی او کیست ؟  
گفتم نه ،  
گفت : او محمد بن عبدالله بن عبدالمطلب فرزند برادر من است .  
آیا می‌دانی آن طفل که با اوست کیست ؟ گفتم نه .  
گفت : او علی بن ابیطالب بن عبدالمطلب فرزند برادر من است .  
آیا می‌دانی این زنی که در عقب آن دو ایستاده کیست ؟  
گفتم نه .  
گفت : او خدیجه دختر خویلد زوجه محمد ، برادرزاده من است;و این مرد بمن خبر داده است که پروردگار تو پروردگار آسمانست ، و آن پروردگار آنها را به این فعل با کیفیتی که دیدی امر کرده است ، و سوگند بخدا من در تمام روی زمین غیر از این سه نفر احدی را بر این دین نمی‌شناسم[115]  
باری پیغمبر و امیرالمؤمنین و خدیجه سالیانی چند به نماز و عبادت خدا مشغول بودند ، و احدی از مردم مکه ایمان نیاورده و از رسالت آن حضرت خبر نداشتند ، تا آنکه آیه انذار از طرف خدا بر آن حضرت نازل گشت .
<span class="chapter">

#### آیه انذار و حدیث عشیره
</span>

«و انذر عشیرتک الاقربین و اخفض جناحک لمن اتبعک من المؤمنین-فان عصوک فقل انی بری مما تعملون-و توکل علی العزیز الرحیم-الذی یریک حین تقوم-و تقلبک فی الساجدین-انه هو السمیع العلیم [116]  
ای پیمبر!اقوام نزدیکتر خود را از عذاب خدا بترسان ، و بالهای رحمت‌خود را برای مؤمنینی که از تو پیروی می‌کنند پائین آور ، پس اگر مخالفت کردند بگو من از کردار شما بیزارم ، و توکل بر خداوند عزیز و رحیم بنما ، آن خدائی که تو را در هنگام قیام به نماز می‌بیند و از حالات تو در سجده اطلاع دارد فقط و فقط آن خدا شنوا و داناست .  
حضرت رسول الله اقوام و عشیره خود را دعوت نمودند و به آنها نبوت خود را اعلام نمودند طبق حدیثی که وارد شده و در نزد مورخین و محدثین از بزرگان اسلام بحدیث عشیره معروفست .  
علامه امینی گوید : این حدیث را بسیاری از ائمه و حفاظ حدیث از فریقین روایت کرده‌اند ، و در صحاح و مسانید خود درج نموده‌اند ، و افراد دیگری از بزرگان حفاظه و ائمه حدیث از افرادیکه بقول و کلام آنها در اسلام اعتناء بسیاری است ، آن حدیث را ملاحظه نموده و بدون هیچگونه ایراد یا توقفی در صحت‌سند آن تلقی بقبول کرده‌اند ، و نیز بزرگان از مورخین امت اسلام و غیر اسلام آن حدیث را صحیح و قبول دانسته و در صحیفه تاریخ جزء مسلمات ذکر نموده‌اند ، و شعراء اسلام و غیر اسلام منظوما آن حدیث را در سلک شعر در آورده ، و در شعر ناشی صغیر متوفی 365 قمریه خواهی یافت[117]  
ما عین آن حدیث را اولا از تاریخ طبری نقل می‌کنیم ، و سپس در اطراف آن به بحث می‌پردازیم .  
طبری از ابن حمید ، از سلمه از ابن اسحق ، از عبدالغفار بن قاسم ، از منهال بن عمرو ، از عبدالله بن حارث بن نوفل بن عبدالمطلب ، از عبدالله بن عباس ، از علی بن ابیطالب روایت می‌کند ، که فرمود :  
چون آیه انذار بر رسول خدا صلی الله علیه و آله وارد شد : «و انذر عشیرتک الاقربین ، رسول الله صلی الله علیه و آله مرا خواندند و گفتند : یا علی : خدای من مرا امر نمود که نزدیکترین عشیره و اقوام خود را انذار کن ، این امر بر من گران آمد ، چون می‌دانستم که به مجرد آنکه به این امر لب بگشایم ، از آنها امور ناگواری سر خواهد زد ، بنابراین سکوت اختیار کردم تا آنکه جبرائیل آمد گفت : ای محمد!اگر ماموریت خود را انجام ندهی ، پروردگارت تو را عذاب می‌کند .  
بنابراین یک صاع ( که تقریبا یک من غذاست ) برای ما طبخ کن ، و در آن ران گوسفندی قرار ده ، و یک قدح نیز از شیر فراهم نما ، و سپس تمام فرزندان عبدالمطلب را در نزد من حاضر کن ، تا با آنها سخن گویم و آنچه بدان ماموریت دارم به آنها ابلاغ کنم .  
علی گوید آنچه را که رسول خدا به من امر نمود انجام دادم ، و بنی عبدالمطلب را به خانه پیغمبر دعوت نمودم و در آن هنگام آنان چهل نفر بودند یا یکی بیشتر و یا یکی کمتر ، در میان آنان عموهای آن حضرت ابوطالب و حمزه و عباس و ابولهب بودند .  
چون همه آنها در نزد آن حضرت گرد آمدند حضرت غذائی را که پخته بودم طلب کردند من آن را آوردم چون در مقابل آن حضرت گذاردم ، رسول الله صلی الله علیه و آله پاره‌ای از گوشت را با دست‌خود برداشته و با دندانهای خود پاره پاره نمودند ، و آن قطعات را دورادور آن ظرف بزرگ چیدند ، سپس فرمودند به آن جماعت : شروع کنید بسم الله!  
آنها همه خوردند و سیر شدند بطوریکه دیگر حاجت‌به طعام نداشتند ، و سوگند به خداوندیکه جان علی در دست اوست آن غذائی که من در مجلس آوردم خوراک یک نفر از آنها بود ، سپس حضرت فرمودند : این جماعت را سیراب کن!  
من آن قدح شیر را آوردم و همه خوردند ، و سیراب شدند ، و سوگند به خدا که آن قدح مقدار نوشیدنی یک تن از آنان بود .  
در این حال چون رسول الله صلی الله علیه و آله اراده سخن کردند ، ابولهب در کلام پیشی گرفت و گفت : این صاحب شما از دیر زمانی پیش ، شما را سحر می‌نمود ، رسول الله با آنها به هیچ سخن لب نگشود .  
فردای آن روز فرمود : ای علی!این مرد در کلام من پیشی گرفت‌به سخنی‌از خود که شنیدی ، و بنابراین این قوم قبل از آنکه من سخن گویم متفرق شدند ، مانند همان غذائیرا که دیروز آماده نمودی امروز نیز تهیه بنما ، و این قوم را در نزد من گرد آور .  
علی گوید : من چنان طعامی تهیه نمودم ، و سپس آنها را در نزد آن حضرت حاضر ساختم .  
آن حضرت به من فرمودند : غذا بیاور!من آوردم و مانند دیروز غذا را به آنها تقسیم نمود همه خوردند و نیازی دیگر نداشتند .  
سپس فرمود : آنها را سیراب کن!من قدح شیر را آوردم ، همه آشامیدند بطوریکه سیراب شدند ، سپس رسول خدا زبان به سخن بگشود ، و فرمود : ای پسران عبدالمطلب!به خدا سوگند من یاد ندارم جوانی از عرب را که برای قوم خود هدیه‌ای آورده باشد بهتر از آنچه من برای شما آورده‌ام ، من برای شما خیر دنیا و آخرت آورده‌ام ، و خداوند تعالی مرا امر نموده است که شما را بپرستش او بخوانم .  
کدام یک از شما در این امر به معاونت و یاری من برمی‌خیزد تا آنکه برادر و وصی من و جانشین من در میان شما بوده باشد ؟  
علی می‌گوید : تمام آن جمعیت از پاسخ حضرت خودداری کردند ، و من که در آن وقت از همه کوچکتر بودم و بی‌سرمایه‌تر و ژولیده‌تر و ساده‌تر گفتم : من ، ای پیغمبر خدا یار و معین تو خواهم بود![118] حضرت دست خود را بر گردن من گذارد ، و فرمود : ان هذا اخی و وصیی و خلیفتی فیکم ، فاسمعوا له و اطیعوا  
فرمود : این برادر من و وصی من و جانشین من در میان شماست ، پس کلام او را بشنوید و امر او را فرمانبرید .  
علی می‌گوید : تمام قوم برخاستند ، و می‌خندیدند و به ابوطالب می‌گفتند : این مرد تو را امر کرده است که کلام فرزندت را بشنوی و از او اطاعت کنی . [119]
<span class="chapter">

#### صحت اسناد حدیث عشیره
</span>

علامه امینی گوید : به عین الفاظی که طبری این حدیث را نقل کرده است ابو جعفر اسکافی متکلم معتزلی بغدادی متوفی 240 در کتاب خود بنام نقض العثمانیة[120] روایت نموده و گفته است که این خبر صحیح است ،  
و نیز فقیه برهان الدین در کتاب انباء نجباء الابناء ( ص 46-48 ) ، و ابن اثیر در کامل ( ج 2 ص 24 ) ، و ابوالفداء عمادالدین دمشقی در تاریخ خود ( ج 1 ص 116 ) ، و شهاب الدین خفاجی در شرح شفا که متعلق به قاضی عیاض است ( ج 3 ص 37 ) آورده است ، لکن دنباله حدیث را انداخته است و گفته است که این حدیث را در دلائل بیهقی و غیر او با سند صحیح روایت کرده‌اند .  
و نیز خازن علاء الدین بغدادی در تفسیر خود ( ص 390 ) و حافظ سیوطی در جمع الجوامع همانطور که در ترتیبش آورده در ( ج 6 ص 392 ) از طبری نقل کرده است ، و در 397 از حفاظ ششگانه : ابن اسحق ، و ابن جریر ، و ابن ابی حاتم ، و ابن مردویه ، و ابی نعیم و بیهقی ، روایت نموده است .  
و نیز ابن ابی الحدید در شرح نهج البلاغه ( ج 3 ص 254 ) ، و مورخ جرجی زیدان در تاریخ تمدن اسلامی ( ج 1 ص 31 ) و محمد حسنین هیکل در کتاب حیات محمد ( ص 104 ) از طبع اول آورده‌اند .  
و روات سند این حدیث همگی از موثقین و مورد اعتماد هستند .  
اما جماعتی ، ابو مریم عبدالغفار بن قاسم را ضعیف شمرده‌اند ، و این تضعیف بجهت‌شیعی بودن اوست ، لکن ابن عقده بر او ثنایای فراوان گفته ، و از او تمجید بسیار بعمل آورده است ، و در مدح او مبالغه نموده همانطور که در لسان المیزان ( ج 4 ص 43 ) از او مدح شده است ، و حفاظ ششگانه فوق نیز روایت‌خود را به او اسناد می‌دهند ، و از او روایت می‌کنند ، با آنکه آنها استادان فن حدیث و ائمه خبر ، و مراجع جرح و تعدیل و رد و احتجاج هستند .  
و هیچ کس حدیث عشیره را که ذکر شد ضعیف نشمرده ، و بجهة ابو مریم دراو قدح و طعنی بعمل نیاورده است ، و در دلائل النبوة و خصائص النبویه به او استدلال کرده‌اند .  
و نیز ابو جعفر اسکافی ، و شهاب الدین خفاجی ، این حدیث را صحیح شمرده‌اند ، و سیوطی در جمع الجوامع ( ج 6 ص 396 ) حکایت کرده است که : ابن جریر طبری این حدیث را صحیح شمرده است .  
علاوه بر تمام این مطالب این حدیث‌به سند دیگر نیز آمده است ، که روات آن همگی موثق بوده‌اند :  
احمد بن حنبل در مسند خود ( ج 1 ص 111 ) به سند خود از رواتی نقل کرده که روات آن بدون شبهه و بدون کلام از رجال صحاح هستند ، و آنها عبارتند از شریک ، اعمش ، سهال ، عباد . [121]  
باری حدیث عشیره را بسیاری از بزرگان مانند ابن مردویه ، و سیوطی ، و ابن ابی حاتم ، و بغوی ، و حلبی در سیره النبویه ، و غیر آنها به الفاظ دیگری نقل نموده‌اند مانند :  
ایکم یبا یعنی علی ان یکون اخی و صاحبی و وارثی فلم یقم الیه احد فقمت الیه و کنت اصغر القوم الی ان قال فضرب رسول الله بیده علی یدی  
و مانند : من بایعنی علی ان یکون اخی و صاحبی و ولیکم من بعدی ؟ فمددت یدی و قلت : انا ابایعک  
و مانند : انا ادعوکم الی کلمتین خفیفتین علی اللسان ثقیلتین فی المیزان : شهادة ان لا اله الا الله و انی رسول الله فمن یجیبنی الی هذا الامر و یوازرنی یکن اخی و وزیری و وصیی و وارثی و خلیفتی من بعدی فلم یجبه احد منهم ، فقام علی و قال : انا یا رسول الله قال : اجلس ثم اعاد القول علی القوم ثانیا فصمتوا ، فقام علی و قال : انا یا رسول الله فقال : اجلس ثم اعاد القول علی القوم ثالثا ، فلم یجبه احد منهم فقام علی و قال انا یا رسول الله فقال : اجلس فانت اخی و وزیری و وصیی و وارثی و خلیفتی من بعدی .  
و مانند : ایکم ینتدب ان یکون اخی و وزیری و وصیی و خلیفتی فی‌امتی و ولی کل مؤمن بعدی ، فسکت القوم حتی اعادها ثلاثا ، فقال علی : انا یا رسول الله  
فوضع راسه فی حجره و تفل فی فیه ، و قال : اللهم املا جوفه علما و فهما و حکما ثم قال لابی طالب : یا ابا طالب اسمع الآن لابنک و اطع فقد جعله الله من نبیه بمنزلة هرون من موسی  
و مانند : من یؤاخینی و یوازرنی و یکون ولیی و وصیی بعدی و خلیفتی فی اهلی یقضی دینی ؟ الی ان قال رسول الله لعلی : انت ، فقام القوم ، و هم یقولون لابی طالب اطع ابنک فقد امر علیک  
و مانند : فایکم یقوم فیبایعنی علی انه اخی ، و وزیری ، و وصیی و یکون منی بمنزلة هرون من موسی ، الا انه لا نبی بعدی ، الی ان قام علی فبایعه و اجابه ثم قال : ادن منی فدنامنه ففتح فاه و مج فی فیه من ریقه و تفل بین کتفیه و ثدییه فقال ابولهب : فبئس ما حبوت به ابن عمک ان اجابک فملات فاه و وجهه بزاقا  
فقال صلی الله علیه و آله : ملاته حکمة و علما  
و اخیرا نیز استاد حسن احمد لطفی در کتاب شهید خالد : الحسین بن علی ، ذیل حدیث را طبق روایت طبری آورده است ، و نیز توفیق الحکیم در کتاب محمد ذیلش را طبق طبری آورده است ، و شاعر الغدیر عبدالمسیح انطاکی مصری ذیل حدیث را طبق روایت طبری آورده ، و یک قصیده غرائی در این باره سروده است[122]  
ابو جعفر اسکافی گوید : ( پس از آنکه این حدیث را مفصلا ذکر کرده است ) آیا طفلی را تکلیف به طبخ طعام می‌کنند ، و او را مامور دعوت کردن قوم و عشیره می‌نمایند ؟ ، و آیا امین سر نبوت می‌گردد کودک پنج‌ساله یا هفت‌ساله ؟ ، و آیا غیر از عاقل با فهم را ممکنست در زمره پیرمردان و صاحب اعتباران در مجلسی گردآورد ؟ و آیا ممکنست که رسول خدا صلی الله علیه و آله دستش را در دست او بگذارد ، و با او عقد و پیوند برادری ببندد و او را وصی و جانشین خود قرار دهد ، مگر آنکه او اهلیت‌آن را داشته باشد ؟ و در واقع بحد تکلیف بالغ شده باشد ، و لیاقت‌حمل ولایت الهیه و عداوت دشمنان خدا را داشته باشد .  
چرا این طفل با هم طرازان و هم سنان خود انس نگرفت ؟ و چرا به طبقه آنان نپیوست ؟ چرا پس از اسلامش نیز با کودکان در جایگاه بازی به بازی کردن دیده نشد ؟ در حالیکه مانند آنان و هم طبقه با آنها بود ؟ چرا در یک ساعت از ساعات خود با آنها مشاهده نشد ، تا آنکه گفته شود لازمه کودکی او را لحظه‌ای فرا گرفت ، و خاطره از دنیا و حداثت‌سن و هوای کودکی او را به حضور آنان کشانید و در حال و کیفیت آنان وارد ساخت ؟  
بلکه ما علی را ندیدیم الا آنکه پافشاری و ثبات قدم در اسلامش بخرج داد و در امر خود مجد و مصمم بود ، و با کردار خود گفتار خود را محقق می‌داشت ، اسلام او عفاف و زهد او را صحه گذارد و تصدیق نمود و به رسول خدا از میان جمیع همطرازان خود پیوست .  
علی امین و الیف رسول خدا بود ، در دنیای خود و آخرت خود ، علی شهوت را منکوب نمود و خواطر خود را در خود جمع نمود ، و بر این امر بسیار شکیبائی و ایستادگی نمود ، چون امید لقاء خدا و نجات عاقبت و ثواب آخرت را داشت[123]
<span class="chapter">

### پی نوشت ها
</span>

[105] سوره نساء : 4 - آیه 113  
[106] آیه‌ای که در ابتدای آمده است  
[107] تفسیر المیزان ج 2 ص 140  
[108] سوره نساء : 4 - آیه 69  
[109] سوره فاتحه : 1 - آیه : 6 و 7  
[110] تاریخ طبری ج 2 ص 55  
[111] طبری ج 2 ص 56 و نیز حدیث 4 را در «ینابیع المودة ص 60 از ابن ماجه قزوینی و احمد در مسند و ابونعیم حافظ و ثعلبی و حموینی روایت می‌کند .  
[112] همان  
[113] همان  
[114] «فصول المهمة ص 14 و «مطالب السئول ص 11 و «طبری ج 2 ص 58  
[115] «طبری ج 2 ص 56 و «فصول المهمه ص 16 و «مطالب السئول ص 11  
[116] سوره شعراء : 26 - آیه 215 - 222  
[117] الغدیر ج 2 ص 278  
[118] سید اسمعیل حمیری در دیوان خود ص 73 گوید :  
ابو حسن غلام من قریش ابرهم و اکرمهم نصابا  
دعاهم احمد لما اتته من الله النبوة فاستجابا  
فادبه و علمه و املی علیه الوحی یکتبه کتابا  
فاحصی کلما املی علیه و بینه له بابا فبابا  
تجریح این اشعار از اعیان الشیعه ج 12 ص 216 است و نیز حمیری از ص 203 به بعد سیزده بیت مفصلا راجع به حدیث عشیره آورده است  
[119] تاریخ طبری ج 2 ص 62 و 63  
[120] شرح نهج البلاغه ابن ابی الحدید ج 3 ص 263  
[121] الغدیر ج 2 ص 279 - 280  
[122] ملخص مطالب الغدیر ج 2 ص 280 الی 284  
[123] الغدیر جلد 2 ص 287
<span class="chapter">

## قسمت هفتم : جنایت طبری در نقل حدیث عشیره ، همراهی ولایت با توحید و نبوت
</span>
<span class="chapter">

### ادامه درس پنجم
</span>
<span class="chapter">

#### حدیث عشیره در میان مستشرقین
</span>

باری حدیث عشیره ، و نصب امیرالمؤمنین را در آن روز به مسند خلافت‌به اندازه مسلم و آشکار است که بعضی از مستشرقین این قضیه را نقل کرده‌اند : جرج سَیل GEORGE SALE در کتاب خود بنام قرآن محمد AL CORANOF MOHAMMED گوید : محمد در آن وقت علاقه و محبت‌بسیاری از خود نسبت‌به علی ابراز نمود ، و وی را در آغوش خود گرفته ، و به حاضرین مجلس امر نمود که از علی شنوائی داشته او را جانشین او بدانند ، و فرمان او را گردن نهند ، آن قوم از مجلس پراکنده شده و به ابوطالب گفتند : اکنون باید از پسرت اطاعت کنی .  
جون دون پرت JOHN DAVEN PORT در کتاب «محمد و قرآن MOHAMMED & CORAN ضمن بیان این داستان گوید : پیغمبر ( ص ) برخاسته ، اخلاق پسندیده خود را اظهار داشت ، و گنجی ابدی ( کنایه از سعادت ابدی ) به آن کس که از وی پیروی کند بخشید ، و در نتیجه خطبه‌ایکه از جهت فصاحت و بلاغت مشهور بود ، با پرسش زیر ایراد فرمود : کدامیک از شما در برداشتن این امر مرا یاری خواهد کرد ؟ کدامیک نائب مناب و وزیر من خواهد گردید ، چنانچه هرون نائب و وزیر موسی بود ؟ سکوت و بهت انجمن را حکمفرما گردیده ، هیچیک جرات قبول آن وظیفه خطرناکی را که پیشنهاد گردید نداشتند ، تا آنکه پسر عم پیغمبر ، علی آن جوان بی‌پروا از جای برخاسته فریاد زد :  
از پیغمبر من تو را یاری خواهم کرد-تا آنکه گوید-محمد دستهای خود را به دور آن جوان با فتوت درآورد ، و او را در آغوش خود فشرده فریاد زد : اینک نظر کنید برادر و وزیر مرا .  
واشنگتن ارونیک آمریکائی ( در «کتاب مقدس ترجمه میرزا ابراهیم خان شیرازی از انگلیسی به فارسی ص 60 ) ضمن احوالات پیغمبر این داستان را نوشته تا آنجا که گوید :  
پیغمبر ( ص ) فرمود : کدام یک از شما قدم پیش نهاده ، مرا به برادری قبول می‌کنید ؟ کدامین است از شما که وزیر و نائب و قائم مقام من باشد ؟ مدتی اهل مجلس خاموش بودند ، و از کسی جوابی نمی‌آمد ، و پیوسته به یکدیگر می‌نگریستند ، و بعضی از روی تعجب و برخی به استهزاء با هم تبسم می‌کردند تا آنکه علی بن ابیطالب با جرات و قوت شباب از هیچکس پروا نکرده ، از میان برخاست ، و قدم صدق در پیش نهاده گفت : اینک من بنده و خادم توام‌ای رسول خدا ، اگر چه هنوز کودکم و قابل خدمتگزاری نیستم .  
محمد دست‌به گردن آن جوان صادق پاک طینت انداخته ، او را تنگ در آغوش کشید ، و به آواز بلند فرمود : اینک ببینید برادر و وزیر و نائب و قائم مقام مرا!  
این جرات و جسارت و خودنمائی کودکی مانند علی در چنان مجمعی قریش را به خنده و ریشخند آورد ، و به سخریه رو به ابوطالب کردند و به طعنه به وی گفتند : که تو هم البته متوقعی که در حضور پسر تو کمرها خم کنیم ، و او را تعظیم نمائیم . [124]  
بالجمله ما باید در دو جهت راجع به این حدیث‌بحث نمائیم : جهت اول در سند و جهت دوم در دلالت .  
اما در سند ، همان طور که ذکر شد جای شبهه و شکی نیست که سند آن ازنقطه نظر اهل سنت‌بسیار قوی است ، و محل خدشه و تشکیک نیست ، و هیچ کس از اهل سنت این حدیث را ضعیف نشمرده است ، مگر ابن تیمیه که گفته است این حدیث جعل و موضوع است ، و کلام ابن تیمیه را اعتباری نیست ، چون همه می‌دانند که او مردی متعصب و عنود و دشمن اهل بیت‌بوده ، و انکار احادیث مسلمه و ضروریه را می‌نماید ، به مجرد آنکه متضمن فضیلتی از فضائل اهل بیت رسول خدا باشد .  
بلکه در نزد اهل فن مسلم است که میزان رد و قبول روایت در نزد او همانا نضمن فضائل اهل بیت و عدم آنست .  
یافعی در «مرآت الجنان گوید : که ابن تیمیه دارای فتاوای عجیب و غریبی است ، که به سبب آنها نیز در نزد اهل سنت مطرود است ، و به علت آنها او را زندان کردند ، و از قبیح‌ترین نظریات او حرمت زیارت قبر رسول خداست .  
و عجب از حلبی است که روایت عشیره را از ابن تیمیه نقل کرده ، تا آنجا می‌گوید : حضرت رسول فرمودند : فمن یجیبنی الی هذا الامر و یوازرنی‌ای یعاوننی علی القیام به  
قال علی : انا یا رسول الله و انا احدثهم سنا و سکت القوم .  
و حدیث را تا به اینجا خاتمه می‌دهد و در سئوال پیغمبر ، و جواب آن حضرت راجع به مقامات امیرالمؤمنین چیزی نمی‌گوید ، و کلمه :  
علی ان یکون اخی و وصیی و خلیفتی من بعدی و نیز جواب حضرت : فانت اخی و وصییی و خلیفتی من بعدی را اسقاط کرده است ، و عجیبتر آنکه می‌گوید : بعضی کلمه اخی و وصیی و وارثی و وزیری و خلیفتی من بعدی را اضافه کرده اند . [125]
<span class="chapter">

#### جنایات طبری در نقل حدیث عشیره
</span>

علامه امینی گوید : یکی از جنایاتیکه بر این حدیث واقع ساختند آنکه اولا طبری با آنکه در تاریخ خود این حدیث را همانطور که ذکر شد روایت کرده است ، در تفسیر خود ج 19 ص 74 این روایت را بعینها از نقطه نظر سند و متن روایت کرده ، و تمام جزئیات آن را ذکر کرده است ، مگر آنکه به جای لفظ وصیی و خلیفتی فیکم ، لفظ کذا و کذا گذارده است و بدینصورت حدیث را نقل کرده است :  
قال : فایکم یوازرنی علی هذا الامر علی ان یکون اخی ، و کذا و کذا و در کلام اخیر آن حضرت نیز گفته است : ثم قال : ان هذا اخی ، و کذا و کذا ملاحظه می‌شود که چه جنایت واضحی نموده و برای پوشاندن حق و اخفاء مقامات و فضائل امیرالمؤمنین لفظ وصیی و خلیفتی فیکم را به لفظ مجمل تحریف نموده است .  
و به دنبال این تحریف ، ابن کثیر شامی در البدایة و النهایة ج 3 ص 40 و در تفسیر خود ج 3 ص 351 به جای آن دو کلمه وصیی و خلیفتی فیکم لفظ کذا و کذا گذارده است ، با آنکه مصدر و مخرج این روایت در نزد او همان تاریخ طبری بوده است .
<span class="chapter">

#### جنایت ابن کثیر در نقل حدیث عشیره
</span>

ابن کثیر این حدیث را شرح مفصل داده ، و لیکن در نزد او اثبات نصی به خلافت امیرالمؤمنین به وصیت و خلافت دینیه یا اشاره به این معانی بسیار ناگوار است ، و بدین منظور که از شرح نصوص خلافت‌شانه خالی کند مرتکب این جنایت روایتی شده است .  
آیا منظور طبری هم در تفسیر خود این بوده ، بعد از آنکه خود او در تاریخش آن دو لفظ را صریحا و صحیحا آورده ، یا غیر آن ، خدا عالم است .
<span class="chapter">

#### جنایت هیکل در نقل حدیث عشیره
</span>

و ثانیا محمد حسنین هیکل[126] نیز یک فضیحت آشکاری در تحریف این حدیث نموده ، زیرا اولا در طبع اول از کتاب خود بنام «حیات محمد» ص 104 حدیث را ذکر کرده و بدینقسم خاتمه می‌دهد :  
فایکم یوازرنی هذا الامر و ان یکون اخی و وصیی و خلیفتی فیکم ، فاعرضوا عنه و هموا بترکه ، لکن علیا نهض و ما یزال صبیا دون الحلم و قال : انا یا رسول الله!عونک ، انا حرب علی من حاربت فاتبسم بنو هاشم و قهقه بعضهم و جعل‌نظرهم ینتقل من ابیطالب الی ابنه ثم انصرفوا مستهزئین[127]  
زیرا گذشته از آنکه جمله : «عونک انا حرب علی ما حاربت را از نزد خود به حدیث اضافه کرده است ، و این جمله در هیچ یک از روایات دیده نمی‌شود تفریع رسول خدا را در پاسخ به علی آنجا که فرمودند : فانت اخی و وصیی و وارثی و خلیفتی فیکم را حذف نموده است ، و چون در این عمل شنیع خود کسی را ندید که از او مؤاخذه کند ، و در این تصرفات و تقولات بر او خرده گیرد ، آنچه را که بطور کلی راجع به امیرالمؤمنین علیه السلام بوده است در طبع دوم از کتاب خود حذف نموده است .  
شاید سر آن همان ملاحظه منظور ابن کثیر و امثال ابن کثیر بوده است ، که بعد از نشر متوجه شده ، و در طبع دوم ترمیم نموده است ، یا آنکه سیل اعتراضات در جرائد و محافل و خورده‌گیری‌های بسیار راجع به این موضوع ، و درج جمله اول در کتاب خود که از ناحیه دشمنان اهل بیت علیهم السلام متوجه او شده است ، و همین امواج سرزنش و مواخذه او را در پره افکنده تا مجبور و مضطر به حذف و تحریف آن در طبع دوم شده است ، یا آنکه کما آنکه عادت شایع در بسیار از چاپخانه هاست که بعضی از جملات را که مورد نظرشان نباشد حذف می‌کنند ، و مؤلف چون با آنها اشتراک در منظور داشته از حذف آنها چشم‌پوشی نموده است ، و یا عاجز از دفع آنها بوده است ؟ و بر هر تقدیر ، خداوند شعور و ادراک زنده را متوجه کند ، و امانت موصوفه الهی و حق ضایع شده و مورد تاسف را در دلها زنده فرماید . [128]  
و اما جهت دوم از بحث که دلالت و مفهوم حدیث است ، آنکه در این حدیث با اختلاف مضامینی که در نقل آن شده است جمله : انت اخی و وصیی و خلیفتی فیکم و اسمعواله و اطیعوا آمده است ، و این نصی است از رسول خدا بلکه نص جلی و آشکاری بر لافت‌بلافصل و وصایت آن حضرت ، مانند حدیث غدیر خم ، غایة الامر این تنصیص در بدو نبوت و دعوت ، و حدیث غدیر در پایان آن ، هنگام نزول جبرائیل و اخبار به آن حضرت به نزدیکی و فرا رسیدن مرگ واقع شد .  
بگذریم از بعضی از روایاتیکه آنفا ذکر شد ، و در آنها نیز عنوان وارثی و وزیری و ولی کل مؤمن بعدی و هو بمنزلة هرون من موسی و یقضی دینی و لفظ اسمعواله و اطیعوا وارد شده است ، که هر یک از آنان نیز صراحت بر ولایت و خلافت آن حضرت دارد .  
فرض کنیم اگر در مجموع این احادیث غیر از جمله «اخی و وصییی و خلیفتی فیکم نبود باز معلوم است که این جمله چقدر بطور واضح و آشکار صراحت‌بر نصب آن حضرت به مقام خلافت و وصایت را می‌رساند .
<span class="chapter">

#### ولایت امیرالمؤمنین از روز اول با توحید خدا و نبوت رسول توام بوده است
</span>

بنابراین بطور یقین می‌توان گفت که ولایت امیرالمؤمنین علیه السلام از روز اول با شهادت به لا اله الا الله و محمد رسول الله شروع شده و علی ولی الله جمله متصله و غیر قابل انفکاک با آنها بوده است .  
چون در روز اولی که پیغمبر اقوام خود را به اسلام دعوت نمود و آنان را به اقرار به شهادتین امر فرمود ، در همین روز و در همین مجلس آنان را امر به اطاعت مولی الموالی امیرالمؤمنین و پیروی از آن حضرت نموده ، و ولایت و خلافت او را اعلان نمود .  
بنابراین اسلام از روز اول که طلوع کرد با این سه جمله بود : شهادت به خدا و شهادت به نبوت رسول الله و شهادت به ولایت علی ولی الله ، و آنچه را که شیعه می‌گویند از وجوب تبعیت از امیرالمؤمنین یکی از مسائل قطعیه اسلام است ، و حقیقت تشیع ، حقیقت اسلام است و افرادیکه به شهادتین اکتفا نموده و ولایت و خلافت امیرالمؤمنین را رفض کرده‌اند جزئی از اسلام را رد نموده‌اند ، و در واقع اسلام را رد نموده‌اند .  
همچنانکه افرادی که شهادت به توحید می‌دهند و به نبوت نمی‌دهند نیز جزئی از حقیقت را اقرار و جزئی را انکار و در واقع حقیقت را انکار نموده‌اند .  
تشیع و تبعیت از اهل بیت و اوصیای حضرت رسول الله از روز اول اسلام پایه گذاری شد ، و بر همین اساس نصوص صریحه از آیات قرآن ، و کلام رسول الله به تدریج نیز راجع به ولایت اضافه شد ، همچنانکه نصوص صریحه از آیات قرآن و کلام آن حضرت نیز به تدریج راجع به توحید و نبوت اضافه شد .
<span class="chapter">

#### امیر المؤمنین علیه السلام در تمام مراحل رسالت یار و مددکار پیامبر اکرم نیست
</span>

و علاوه از این حدیث استفاده می‌شود که امیرالمؤمنین علیه السلام در اصل تحمل مشاق نبوت و برداشتن وظیفه خطیر تبلیغ و رسانیدن احکام و جهاد و بالاخره در ایصال مردم جهان را به سر منزل مقصود که وظیفه رسالت است‌شریک و سهیم بوده‌اند ، چون مضمون روایت این نیست که هر کس ایمان بیاورد وصی و خلیفه من خواهد بود ، بلکه مضمون این است که هر کس مرا در این کار معاونت و معاضدت نماید ، و قوت بازوی من گردد ، و یار و معین من باشد ، او خلیفه من است .  
زیرا که جملاتی که از آن حضرت روایت شده این است :  
ایکم یوازرنی علی هذا الامر ؟ کدام یک از شما مرا یاری می‌کنید در این امر و ایکم یبا یعنی علی ان یکون اخی و صاحبی و وارثی ؟ کدام یک از شما بیعت می‌کند ، یعنی سر می‌سپارد ، و خود را می‌فروشد ، که اختیارات خود را کنار گذارده ، و در تمام مراحل نبوت و تحمل مشاق و وظیفه خطیر ارسال و مواجهه با هزاران مشکلات ، برادر من و ملازم و مصاحب با من و وارث من باشد ، بطوریکه بعد از من نیز این مسئولیت تنها بر دوش او سوار شود ، و یک تنه در مقابل دنیای کفر رسالت مرا ابلاغ و از عهده آن برآید .  
و ایکم یؤآخینی و یوازرنی و یکون ولیی و وصیی بعدی و خلیفتی فی اهلی یقضی دینی ؟ کدام یک از شما با من در این امر ، برادری و کمک می‌کنید که بوده باشد صاحب اختیار و سرپرست و وصی بعد از من ، و جانشین من در اهل من که دین مرا ادا کند .  
و ایکم ینتدب ان یکون اخی و وزیری و وصیی و خلیفتی فی امتی و ولی کل مؤمن بعدی ؟ و کدام یک از شما قبول می‌کنید برادر من ، و وزیر من ، و وصی من ، و خلیفه من در امت من ، و صاحب اختیار هر مؤمنی بعد از من بوده باشد .  
از تمام این جملات استفاده می‌شود که حضرت رسول الله در برداشتن این بار عظیم دنبال معین و یار می‌گشتند ، و برای خود قوت بازو و ناصر می‌طلبیدند .  
این جملات صراحت دارد که کیست از شما در چنین وضعیت و حالتی که‌من دارم بیاید و مرا تنها نگذارد ، و برای نصرت دین خدا قیام کند ، و در زنده بودن و مردن من این بار را به دوش بگیرد ، در زنده بودن مصاحب و ملازم من باشد ، و پس از مرگ از عهده وظائف رسالت‌برآید ، و دینی را که من به خدا دارم و عهده‌ای را که قبول کرده‌ام ادا کند .  
بنابراین با قبول کردن چنین موضوعی ، امیرالمؤمنین در تمام مراحل اداء رسالت ، و رسانیدن مردم را بسر منزل سعادت ، و متعهد بودن به عهده اعباء و مشکلات خلافت‌با وجود مقدس رسول خدا سهیم و شریک بوده است .  
صلی الله علیک یا اباالحسن ، تصور نشود که مقامی را که رسول الله از عنوان برادری و وزارت و خلافت و وراثت و ولایت به آن وجود عزیز ، عنایت فرمودند یک امر تشریفاتی ، و یک نتیجه و بهره‌ای در مقابل قبول او بود ، و کانه می‌خواستند جزای او را به اعطای چنین مناصبی داده باشند ، بلکه با این جملات او را برای تحمل مشاق در تمام این امور طلبیدند ، و فرمودند :  
کیست که این کوه عظیم و کمرشکن را به دوش می‌گیرد ؟  
کیست که در مخالفت مشرکین و دنیای کفر و شرک دوش به دوش من قیام نموده ، و نگذارد که تمام این فشارها تنها بر من وارد آید ؟  
کیست که در جنگها و غزوات از جان و دل به تمام معنی در رتبه و ردیف من برای اعلای کلمه حقه قیام کند ؟  
کیست که خود را در برابر مخالفتهای شدید قریش و طوائف کفر بی‌پروا حاضر ببیند ؟  
کیست برای هجرت و دربدری در کوهها و بیابانها متواری شود ؟  
کیست که حاضر باشد در لیلة المبیت در جای من بخوابد و بدن خود را زیر شمشیرهای شجعان عرب قطعه قطعه ببیند .  
کیست که و کیست که حتی بعد از موت من در برخورد با منافقین امت‌خود را نبازد ، و یکذره هوی در دل خود راه ندهد و با هزاران مشکلات و کوههای غم و اندوه بسازد ، و دست از دست تخطی نکند و ناله های دختر من زهراء ، او را به احساسات قبیلگی و قومی تحریک نکند ، و مانند دریای عظمت و وقار طبق وظیفه خود رفتار نموده ، و نه تنها عصر آنروز بلکه تمام عالم بشریت و انسانیت را تا روز رستاخیز ، به علم و حلم و عظمت و وفا و صفا و صدق و زهد و بی‌اعتنائی به غیر خدا تعلیم وتربیت نماید .  
ای مردم دنیا بدانید که امیرالمؤمنین آن طفل خردسال در آنروز در مقابل چنین مشکلاتی به جواب رسول اکرم پاسخ مثبت داد ، و با پاسخ خود این امواج سهمگین خطرات را با سینه باز و قلب توانای خود بکنار می‌زد ، و خود را حاضر برای فداکاری در دقیق‌ترین لحظات و باریکترین دقائق آماده نمود ، و تمام صحنه‌ها و پیش‌آمدهای بیست و سه سال زمان رسالت‌حضرت رسول اکرم و سی سال پیش‌آمدهای ناگوار و خرد کننده بعد از رحلت آن حضرت را چون آئینه در مقابل دیدگان خود دید ، و برخاست و فریاد زد : انا یا رسول الله  
منم‌ای پیغمبر خدا که یار و معین تو و مصاحب و ملازم تو باشم ، آنی از تو غفلت نورزم ، جان و مال و شخصیت و حیثیت و دنیا و عز را به خاک پای مبارکت نثار کنم ، منم که حاضرم ببینم ریسمان بر گردن من انداخته و برای اخذ بیعت‌به مسجد برند[129] و زبان خود را از راه عفت و صواب خارج نکنم ، و احساسات من مرا تحریک نکند .  
منم که حاضرم ببینم در کنار در خانه دخترت هیمه و هیزم گرد آورده خانه را آتش زنند[130] ، و صدای و ایلاه وامحمداه!از نور دیده ات بشنوم ، و لکن برای حفظ شریعت ، و بقای قرآن و اعلای اسلام اهم را فدای مهم ننموده ، از وظیفه خود تجاوز نکنم .  
منم که در دقیق‌ترین اوقات امتحان ، در لحظاتیکه دو بزرگ قریش ابوسفیان و عباس آمده و می‌گویند : علی دستت را برای بیعت بیاور با تو بیعت کنیم ، در اینصورت احدی را یارای مخالفت با تو نخواهد بود[131] و اگر بخواهی کوچه ها و شوارع مدینه را از سواره و پیاده بر علیه غاصبین و دشمنانت پر خواهیم نمود ، [132] هیچ جوابی به آنها ندهم ، و سکوت اختیار کنم .  
منم که با گریه و آه از ظلمی که بر دخترت روا داشتند ، به قبرت پناهنده شده ، بگویم یا ابن ام ان القوم استضعفونی و کادوا ایقتلوننی[133] بدون جهت نبود که یک نفر از دعوت شدگان در مجلس عشیره برنخاستند ، و این معنی را نپذیرفتند ، با آنکه رسول الله را صادق می‌دانستند .  
رسول الله از کودکی در میان آنها بزرگ شده بود ، شخص غریب و مجهولی نبود ، لکن چون میدیدند که قبول کردن این معنی ، قبول کردن هزاران نگرانی و مشکلات و خون جگرهاست ، برخاستند و مجلس رسول الله را با لبخند و تمسخر ترک گفتند .  
به حدیث عشیره اشاره می‌کند مرحوم سید حمیری در بعض از قصائد خود مثل این قصیده :  
بابی انت و امی یا امیرالمؤمینا  
بابی انت و امی و برهطی اجمعینا  
تا آنکه می‌گوید :  
کنت فی الدنیا اخاه یوم یدعوالا قربینا[134]  
و نیز گوید :  
من فضله انه کان اول من صلی و آمن بالرحمن اذ کفروا  
سنین سبعا و ایاما محرمة مع النبی علی خوف و ماشعروا  
و یوم قال له جبریل قد علموا انذر عشیرتک الادنین ان بصروا  
تا آنکه گوید :  
من الذی قال منهم و هو احدثهم سنا و خیرهم فی الذکر اذ سطروا  
آمنت‌بالله قد اعطیت نافلة لم یعطها احد جن و لا بشر  
و ان ما قلته حق و انهم ان لم یجیبوا فقد خانوا و قد خسروا[135]  
ففاز قدما بها و الله اکرمه و کان سباق غایات اذا ابتدروا  
و نیز در قصیده دیگر خود گوید :  
علی علیه ردت الشمس مرة بطیبة یوم الوحی بعد مغیب  
تا آنکه گوید :  
و قیل له انذر عشیرتک الاولی و هم من شباب اربعین و شیب  
تا آنکه گوید :  
ففاز بها منهم علی و سادهم و ماذاک من عاداته بغریب[136]
<span class="chapter">

### پی نوشت ها
</span>

[124] نقل از کتاب «شیعه و اسلام سبط جزء اول ص 5 و 6  
[125] «سیرة حلبیه جلد 1 ص 312  
[126] وزیر فرهنگ اسبق مصر و سردبیر مجله الاهرام  
[127] در کتاب «علی و الوصیة از ص 4 الی ص 19 روایات بسیاری از طرق مختلفه با ذکر اسناد و علمائی که این حدیث را در کتابهای خود نقل کرده‌اند بیان می‌کند و نیز در ص 337 مدارک این حدیث را مفصلا شرح داده است ، و در ص 374 که استدراکات کتاب را بیان می‌کند تحت عنوان الحدیث الرابع روایت عجیبی در این مورد از ابوبکر خطاب به عباس بن عبد المطلب نقل می‌کند که در آن حدیث ابوبکر می‌گوید : که رسول خدا چون عشیره را جمع نمود فرمود : فمن یقوم منکم یبایعنی علی ان یکون اخی و وزیری و وصییی و خلیفتی فی اهلی ، فلم یقم الخ و نیز در ص 375 نظیر آن را نقل می‌کند و این دو حدیث را از تاریخ مخطوط ابن عساکر که صورت فتوگرافی آن در مکتبة الامام امیرالمؤمنین العامة در نجف اشرف است نقل می‌کند . و در «مناقب ابن شهرآشوب ج 1 ص 544 نیز از ابوبکر این حدیث را نقل می‌کند .  
[128] ترجمه خلاصه آنچه در الغدیر جلد 2 صفحه 287 الی 289 وارد شده است  
[129] ابن ابی الحدید جلد 2 صفحه 19 و جلد 1 صفحه 134 و الامامه و السیاسه جلد 1 صفحه 12  
[130] ابن ابی الحدید ج 2 ص 20 و ابوالفداء ج 1 ص 156 و ابن عبد ربه ج 3 ص 64  
[131] شرح نهج البلاغه ابن ابی الحدید جلد 1 ص 131 نقلا عن کتاب السقیفه  
[132] این کلام ابوسفیان است ابن ابی الحدید جلد 1 ص 130  
[133] الامامة و السیاسة جلد 1 صفحه 13  
[134] این قصیده در دیوان حمیری ص 436 مذکور است و اصل آن را از «الغدیر» جلد 2 ص 250 و «اعیان الشیعة جلد 12 ص 268 و «مناقب جلد 2 ص 26 و 177 و جلد 3 ص 55 مرقوم داشته‌اند  
[135] دیوان حمیری ص 203 و اصل این قصیده را از «اعیان الشیعه 12 : 248 و «الغدیر» 2 : 250 و «مناقب 2 : 26 ذکر کرده است  
[136] دیوان حمیری ص 117 و اصل او را از «الغدیر» جلد 2 ص 251 ص 26 و 318 ذکر کرده است
<span class="chapter">

## قسمت هشتم : اثبات عصمت ، عصمت و اختیار ، کمال موجودات ، اختلاف موجودات
</span>
<span class="chapter">

### درس ششم : عصمت انبیاء منافاتی با اختیاری بودن افعال آنان ندارد
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و قوة الا بالله العلی العظیم  
قال الله الحکیم فی کتابه الکریم :  
«رسلا مبشرین و منذرین لئلا یکون للناس علی الله حجة بعد الرسل [137]
<span class="chapter">

#### عصمت انبیاء از راه تمامیت حجت از طرف خدا
</span>

پیمبرانی بودند که بشارت میدادند ، و می‌ترسانیدند ، برای آنکه برای مردم حجتی و عذری بر خدا بعد از آنها باقی نبوده باشد .  
این آیه مبارکه علت فرستادن پیغمبران را بسوی مردم ، و علت تبشیر و انذار آنها را می‌رساند ، و آن اینکه حجت‌بر مردم تمام شود و در اثر خطا گناهی که مرتکب می‌شوند عذری نداشته باشند ، و حجت و عذری را بر خدا در روز باز پسین اقامه نکنند ، که ما نفهمیدیم ، کسی نبود بما راهنمائی کند .  
و معلومست که قاطعیت عذر و حجت‌بودن اقوال و افعال انبیاء وقتی است که آنها معصیت نکنند ، یا در قول و فعلشان دچار اشتباه نگردند ، و در تلقی احکام از خدا و ابلاغ آنها نیز دچار خطا نشوند ، و الا در غیر اینصورت حجت و عذر برای مردم باقی خواهد ماند .  
آنها می‌گویند : ما گناه کردیم بعلت اینکه پیمبران را گناهکار دیدیم ، و خطا و گناهی که از ما سر زد بعلت اشتباه نمودن پیغمبر در گفتار و کردارش بود ، او اشتباه کرد . وحی را صحیحا تلقی ننموده یا صحیحا تلقی نموده لکن در ابلاغ آن‌دچار اضطراب و اشتباه گردید ، و بالنتیجه ما افعال را بر خلاف حق انجام دادیم .  
پس پیغمبران برای این منظور که آمده‌اند ، حتما نباید اشتباه و گناه کنند و الا منظور از فرستادن آنها حاصل نخواهد بود و اینست معنی عصمت .  
از آیه‌ای دیگر نیز می‌توان استفاده عصمت نمود :  
«و ما ارسلنا من رسول الا لیطاع باذن الله [138]
<span class="chapter">

#### اثبات عصمت از آیه دیگر
</span>

هیچ پیغمبری را نفرستادیم مگر برای آنکه باذن خدا مطاع واقع شوند ، یعنی مردم از آنها اطاعت کنند ، و مطیع آنان گردند .  
بنابراین همانطور که انبیاء به اذن خدا مطاع می‌شوند ، مردمی که از آنها تبعیت می‌کنند بالملازمه به اذن خدا مطیع خواهند بود ، و اراده خدا و اذن خدا بر فعل آنان تعلق خواهد گرفت .  
و معلومست که اگر پیغمبر در ابلاغش اشتباه کند یا گناهی مرتکب شود ، و بالنتیجه در گفتار و کردارش که دو وسیله رسانیدن احکام است از حق تجاوز کند ، مردمی که پیروی از او می‌کنند ، طبعا نیز از حق تجاوز نموده و فعل خلاف حق را انجام می‌دهند .  
و طبق آیه مبارکه که اذن خدا بر فعل آنان تعلق گرفته است ، باید اذن خدا بر فعل باطل نیز تعلق گیرد ، و چون اراده خدا پیوسته حق است و به فعل حق تعلق می‌گیرد ، بنابراین نباید از انبیاء هیچ گناهی و یا خطائی سر زند تا اذن خدا که بر فعل متابعین آنها تعلق می‌گیرد بر فعل حق تعلق گیرد .  
«و الله یقول الحق و هو یهدی السبیل [139]  
و علاوه اگر از پیغمبری گناه سرزند ، چه در گفتار و چه در افعال ، چون معصیت مبغوض خداست ، و مورد نهی حضرت اوست ، لذا باید آن گناه هم مورد بغض و نهی خدا باشد ، و هم مورد حب و امر خدا .  
مورد بغض و نهی ، از جهت آنکه بالفرض گناه است و هر گناهی را خداوند مبغوض داشته و از او نهی می‌نماید ، مورد حب و امر خدا از جهت آنکه این گفتار و کردار بنا بفرض باذن خدا بوده و منظور از رسالت او مطاع بودن اوست ، و بنابراین ، این قول و فعل از اذن و اجازه و اراده خدا سرچشمه گرفته است ، و چون اجتماع حب و بغض در شی‌ء واحد از جهت واحد ، و نیز اجتماع امر و نهی بر فعل واحد از جهت واحد ، محال است ، لذا گناه و معصیت از پیمبران محال است و اینست معنی عصمت .
<span class="chapter">

#### ملکه عصمت موجب اضطراری بودن افعال نمی‌شود
</span>

بسیاری از مردم گمان می‌کنند که انبیاء و ائمه که دارای ملکه عصمتند ، افعالی که از آنها سر می‌زند بدون قوه علمیه و اراده اختیاریه آنها بوده است .  
فرشتگان سماوی که حضرت احدیت‌برای حفظ و حراست دلهای آنها از خطا و معصیت ، بر آنان گماشته ، و چون رصد در مقام مصونیت و حفاظت آنها بر میآیند ، آنها را از هر گونه اختیار و دخالتی بر حذر داشته‌اند .  
بنابراین نباید عبادت و مجاهدت آنها را به سایر افراد بشر قیاس نمود ، زیرا افراد بشر در اثر مجاهده و مبارزه با نفس طی طریق خدا را می‌کنند و دچار مشکلات و مشاق می‌گردند ، ولی آنها آسوده خاطر توسط جبرائیل و سایر فرشتگان راهنمائی می‌شوند ، و بدینجهت ذاتا طاهر و پاک بوده‌اند ، و در سیر نیز غیر از طهارت و پاکی چیزی در آنان وارد نمی‌شود  
بنابراین آنچه را که آنها نموده اند ، از تبلیغ و ترویج و استقامت ، و مجاهده و عبودیت ، و صدق به هیچوجه از سایر مردم توقع نباید داشت ، چون سنخ وجود آنها با سایر افراد بشر مغایرت دارد ، و بالنتیجه در کردار و گفتار نیز مغایر خواهند بود ، و در نتیجه عصمت آنان مربوط به خود آنان نیست ، بلکه مربوط به خداست که اینطور آنها را در بین دو دست‌خود سیر می‌دهد ، و آنان بدون اختیار و قوه علمیه قلبیه بر تحریک خدا متحرکند .  
این گمان بسیار غلط و نابجا بوده ، و علاوه موجب باز شدن راه تکاهل و سستی به افراد امت می‌شود ، زیرا معلوم است که انبیاء با وجود آنکه دارای مقام عصمت و طهارتند ، و با وجود آنکه به اراده خدا و اختیار حضرت او و فرشتگان او در مصونیت و حفظند ، لیکن در عین حال آن عصمت و اراده خدا از وجود آنان خارج نبوده و بدون قوه علمیه و دراکه ، و بدون اراده قلبیه و اختیار ، از آنان کاری صورت نمی‌گیرد .  
برای توضیح این مطلب می‌گوئیم : تمام حوادث و موجوداتی که در این عالم‌بوجود میآیند منوط و مربوط بسبب و علتی هستند که از آن ناشی شده ، و به علت صدور از آن علت در خارج متحقق می‌گردند .  
بنابراین تمام افعال و اقوالی که از پیغمبر سر میزند ، بر میزان واحد ، که همه آنها صواب و حق و اطاعت است معلول سببی است که در خود پیغمبر وجود دارد ، و آن همان ملکه و قوه رادعه‌ایست که در پیغمبر موجود است .  
همانطور که ما هر فعل و کاری که انجام دهیم تا اول صورت آنرا تصور نکنیم و میل به آنها پیدا نکنیم و بدنبال آن اراده تحقق او را ننمائیم آن فعل از ما سر نمیزند ، و برای آنکه کاری را انجام دهیم در وهله اول باید حتما منظره و شکل آن کار را تصور کنیم ، و در وهله دوم میل به آن کار پیدا کنیم ، و در وهله سوم اراده بجا آوردن آنرا در خود ایجاد کنیم .  
در انبیاء نیز همینطور است ، افعالی که از آنها سر میزند پس از تصور صورت علمیه و میل و اراده تحقق آن است .  
باز برای توضیح می‌گوئیم ، از ما افراد بشر کارهای خوب و بدی سر میزند ، برای کارهای خوب حتما باید اول صورت علمیه آنرا در نظر آورده و بعد از میل و اراده بجای آوریم ، و برای کارهای بد نیز حتما باید اول صورت علمیه آنرا در نظر بگیریم ، و سپس میل و اراده به وقوع آن پیدا کنیم .  
حال اگر فرض بشود در افرادی آن صورتهائی که در ذهن آنها پیدا می‌شود و به آن میل می‌کنند ، فقط و دائما صورت‌های خوب و پسندیده باشد ، بنابراین بعد از تعلق اراده به آنها ، همیشه و بطور دوام از آنها کاری پسندیده ظهور و بروز خواهد نمود ، و اگر بعکس در ذهن افرادی پیوسته صورتهای قبیح و منظره‌های خیانت و جنایت و معصیت‌بوجود آمده و بدان میل و اراده کنند ، پیوسته از آنها افعال قبیحه صادر خواهد شد ، اینها اهل شقاوتند کما آنکه دسته اول اهل سعادتند .  
پیغمبران از افرادی هستند که دائما در ذهن آنها صورتهای خیرات و کردار نیک منعکس می‌شود ، و بدان میل می‌کنند ، و پس از اراده انجام می‌دهند ، و چون این صورت‌ها پشت سر هم بدون فاصله در ذهن آنها پیدا می‌شود ، برای آنان حصول این صور ملکه می‌گردد ، ماند ملکه عفت و شجاعت و سخاوت و غیرها ، و این عبارت است از ملکه عصمت در آنها .  
بنابراین صدور افعال از پیمبران به وصف طاعت ، همیشه و به نحو دوام ، بعلت صورت علمیه حسنه دائمیه است ، و آن همان اذعان قلبی آنان بعبودیت است ، و مراد از ملکه ، همان رسوخ و عدم تغییر صورت علمیه در نفس است ،
<span class="chapter">

#### افضلیت انبیاء بواسطه اختیاری بودن افعال آنهاست
</span>

و اینست موجب مزیت و افضلیت آنها بر سایر افراد بشر ، چون ملکه نفسانیه و قوه علمیه آنها بسیار قوی است ، بطوریکه پیوسته آنها بعلم و اراده غیر منفک از خود ، اختیار خیرات و طاعت را می‌نمایند ، و الا اگر فرض شود از آنها بدون علم و اختیار مرتبط بوجود آنان ، کار خوبی سر زند ، چون ساعتی که کوک می‌کنند و سپس بدون اختیار بحرکت درمی‌آید ، یا مانند کلید در که بدون اختیار و اراده ، بلکه بعلت‌حرکت دست ، در را باز می‌کند ، برای آنان چه فضیلتی و شرافتی خواهد بود ،  
و علاوه می‌دانیم پیغمبران تلقی وحی می‌کنند ، و در تلقی ، و نیز در تبلیغ ، خطا نمی‌کنند ، اگر این تلقی و تبلیغ مستند بقوه نفسانیه و ملکه موجوده در آنها نباشد ، و بدون اسبابی که با وجود پیغمبران موجود و با واقعیت و موجودیت آنان توام باشد ، وقوع یابد ، لازمه‌اش آنستکه این افعال بدون علم و اراده پیغمبر بوجود آید ، و بنابراین کارهای پیغمبر از اختیار خارج می‌شود ، و این منافات با آن دارد که ما پیغمبر را چون سایر افراد بشر ، انسان مختار فرض کرده‌ایم .  
بنابراین تمام افعالی که از آنها سر میزند ، از گفتار و کردار ، و معجزاتی که بدست آنان ظهور می‌یابد در اثر علم و اختیار خود آنان بوده ، و مستند بملکه و کیفیت و حالت قلبی آنانست ، که آن نیز مستند باذن خدا و حفظ فرشتگان است ، که حالات قلبیه و اختیاریه و صور علمیه و ملکه نفسیه آنان را در اینطریق نگاهداری می‌کنند .  
در اینجا بحث ما در پیرامون عصمت پیامبران پایان می‌یابد ، و برای آنکه کیفیت افاضه این موهبت الهیه کاملا روشن گردد ، و فضیلت و شرافت آنان نسبت‌بسایر افراد نیز معین شود ، ناگزیر برای توضیح مقامات و درجات آنان که در این درس و در دروس سابقه بیان کرده‌ایم ، باید کیفیت‌خلقت و کیفیت‌حصول ملکه عصمت در آنها مشخص گردد ، و این نیاز به چند بحث دارد :
<span class="chapter">

#### آفرینش عبارت است از ظهور ، نه تولد و خروج
</span>

بحث اول ، عالم خلقت اعم از موجودات مجرده و مادیه ، ظهور نور وجود حضرت باری تعالی شانه هستند . و تمام ممکنات مظاهر و مجالی آن ذات مقدس می‌باشند .  
بنابراین هر ممکن به اندازه سعه ماهوی و قابلیت خود از نور وجود حق تعالی مستفیض شده ، و از تابش آن نور پاک در آئینه هستی خود به ظهور آمده ، و لباس هستی در بر کرده است .  
معنای خلقت بیرون آمدن چیزی از ذات مقدس و ایجاد چیزی مستقل در خارج نیست ، بطوریکه در اصل وجود و یا در استمرار آن و یا در صفت و فعل متکی بخود بوده ، و بر پای خود ایستاده باشد .  
بنابراین تمام عالم هستی ، بجز ذات پروردگار قائم به او هستند ، و اتکاء و اعتماد بدو دارند ، بطوریکه اگر یک لحظه این قیام و اتکاء و اعتماد و بستگی بریده شود ، عالم خلقت در ظلمتکده عدم و نیستی فرو میرود .  
«یا ایها الناس انتم الفقراء الی الله و الله هو الغنی الحمید» ( آیه 15 از سوره فاطر )  
ای مردم ، تمام شما به تمام شراشر وجود هستی نیازمندانی بخدا هستید و فقط خداست که بی‌نیاز است و اوست که سزاوار تحمید و ستایش است .  
روی این اصل ، اظهار عجز و مسکنت و نیستی که پیامبران بدرگاه الهی مینموده اند ، و در برابر ذات اقدس حضرت ذو الجلال خود را فقیر و خالی و تهی میدیدند ، و در مناجات‌ها سیمای مذلت‌بر خاک می‌سودند ، نه از روی تصنع و تعارف بوده است ، بلکه حکایت از یک امر واقعی میکرده است .  
پس در این جهت ما بین پیامبران و امامان با سایر مردم از هر صنف و طبقه هیچ تفاوتی نیست که هر کس هر چه دارد بخدا دارد ، و با خدا دارد ، و بدون خدا هیچکس هیچ ندارد .
<span class="chapter">

#### اساس عالم هستی مبنی بر اختلاف در موجودات است
</span>

بحث دوم : اساس عالم هستی مبنی بر اختلاف در ظهورات و تجلیات است .  
این مسئله در فلسفه تحت عنوان الواحد لا یصدر منه الا الواحد ( از چیز واحد جز چیز واحد صادر نمی‌شود ) و در عرفان تحت عنوان لا تکرار فی التجلی ( در تجلیات ذات مقدس پروردگار هیچگاه تکرار بوقوع نمی‌پیمودند ) مشهود عرفاء عالی مقدار از اولیاء ذوی العزة و المقدار و مورد بحث حکمای راشدین اسلام است .  
یعنی در تمام عالم آفرینش دو موجودی که من جمیع الجهات با یکدیگرمساوی و یکسان باشند محال است که پدید آید بلی موجودات متشابهی هستند که از بعضی جهات با یکدیگر شباهت دارند ، ولی دو موجودیکه عین یکدیگر باشند ممتنع است که تحقق یابد .  
علوم تجربی امروز این اصل را پذیرفته است ، و بر اساس مقایسه و استقراء و تجربه هایی مداوم اثبات نموده است که تشابه من جمیع الجهات بین دو موجود وجود ندارد ، بلکه هر موجودی دارای مشخصات خاصه و ممیزات منحصره بخود است .  
حتی در بین افراد انسان از زمان خلقت آدم بوالبشر تا روز قیامت دو انسان یافت نمیشود که از هر جهت با هم یکسان باشند ، نه از جهت ذاتیات و صفات و نه از جهت عوارض مکانی و زمانی و کیفیت و کمیت و غیرها .  
و حتی دو انسان یافت نمی‌شود که بندهای انگشتان آنان ، خطوط منقوشه در بدن آنان مشابه باشد و بر این اساس از فن انگشت‌نگاری برای شناسائی مجرمان استفاده میکنند .  
بلکه خطوط پوست هر نقطه از بدن یک فرد با خطوط پوست سایر نقاط همان فرد تفاوت دارد .  
خطوط انگشت دست راست‌با همان انگشت از دست چپ تفاوت دارد ، و خطوط سبابه از دست راست‌با سایر انگشتان همان دست راست مختلف است .  
بنابراین اصل کلی و دائمی ، هر یک از افراد انسان در سازمان خلقت و آفرینش با یکدیگر متفاوت است همانطور که در چهره و سیما و شکل و شمایل با یکدیگر متفاوتند ، در غرائز و ملکات و صفات نیز بمقدار متنابهی متفاوتند .  
از دوران کودکی و طفولیت ملاحظه میشود که بعضی از اطفال در مقدار سخاوت و گذشت متفاوتند ، در حیا و عفت متفاوتند ، در متانت و اصالت متفاوتند ، در شجاعت و هوش و فهم و زیرکی متفاوتند .  
و بنابراین پیامبران و امامان با سایر افراد بشر تفاوت دارند .  
بلکه خود پیامبران در عین حال که همه از جانب خدا برانگیخته شده‌اند و وظیفه مهم رسالت را بر عهده دارند ، و همه متفقا مردم را بمقام توحید دعوت میکنند ، و بعبارت ساده همه از یک مبدء و بیک مرجع بوده ، و آیند و روندشان از یکجا و بیک جا می‌باشد و قول خدایتعالی از زبان مؤمنان که :  
«لا نفرق بین احد من رسله ( آیه 285 از سوره بقره ) هیچگاه ما در بین احدی از فرستادگان خدا فرق نمیگذاریم و همه را بدیدن قبول مینگریم . شاهد آنست ، در عین حال آنان دارای اختلاف بوده ، و از نقطه نظر سعه وجودی و بتبع آن غرائز و صفات و همچنین از نقطه نظر مواهب آلهیه تفاوت‌هائی داشته‌اند .  
«تلک الرسل فضلنا بعضهم علی بعض منهم من کلم الله و رفع بعضهم درجات و آتینا عیسی بن مریم البینات و ایدناه بروح القدس ( نیمه اول از آیه 253 از سوره بقره )  
این پیامبران و فرستادگان را ما بعضی را بر بعض دیگر برتری داده‌ایم بعضی از آنان کسی بود که خدا با او سخن میگفت و برخی را بدرجاتی ترفیع مقام داد ما بعیسی بن مریم بنیات و شواهد بر پیامبری اعطاء نمودیم و او را بروح القدس مؤید ساختیم .  
از آیات مبارکات قرآن کریم که سرگذشت و داستان و صفات پیامبران را شرح میدهد این اختلاف واضح و مشهود است .
<span class="chapter">

#### تمام موجوداتیکه حامل قوه و استعدادند متحرک بسوی کمال می‌باشند
</span>

بحث‌سوم : در تمام موجوداتیکه دارای قوه و استعداد هستند و باید قابلیت‌های خود را بمرحله فعلیت برسانند حرکت بسوی کمال وجود دارد .  
و نتیجه این سیر و حرکت ، عبور از مراحل کمون و استعداد و وصول بمراحل ظهور و فعلیت کمال است . در تمام موجودات عالم طبع اعم از انسان و حیوان و نبات و جماد ، این حرکت موجود و سیر و عبور از مراحل بدویه بسوی مراحل نهائیه مشهود است .  
انبیاء و اولیاء چون سایر افراد بشر از این قاعده مستثنی نیستند ، می‌بینیم مراحل تکوین آنها در این عالم از سلاله ماء مهین شروع شده و سپس مراحل استعدادها و فعلیت‌های مختلفه را از نطفه و علقه و مضغه و شکل بندی استخوانها و روئیدن گوشت‌به روی آنها و سپس به انشاء خلقت روح و تبدیل ماده را به نفس مجرده و ناطقه ، طی نموده و مراحل استعداد را یکی پس از دیگری پشت‌سر گذارده ، و مراحل فعلیت را یکی پس از دیگری استقبال می‌کنند ، تا بمرحله فعلیت تامه خود برسند .  
«یا ایها الانسان انک کادح الی ربک کدحا فملاقیه ( آیه 6 از سوره 86-انشقاق ) ای انسان تو با کوششی هر چه تمامتر و با جد و جهدی هر چه بیشتر بسوی پروردگارت در حرکت هستی و به شرف ملاقات او خواهی رسید!  
همانطور که انبیاء از نقطه نظر سیر و حرکت طبیعی و طبعی و مادی چون سایر افراد بشر در حرکت هستند و از کوچکی به بزرگی ، و از ضعف بقوت ، و از صغر جسم به کبر در حرکتند ، و کریمه شریفه :  
«قل انما انا بشر مثلکم ( آیه 110 از سوره 18-کهف )  
بگوای پیامبر که حقا من انسانی همانند شما هستم .  
و آیه و قال الملا من قومه الذین کفروا و کذبوا بلقاء الآخرة و اترفناهم فی الحیوة الدنیا ما هذا الا بشر مثلکم یاکل مما تاکلون منه و یشرب مما تشربون ( آیه 33 از سوره 23 مؤمنون )  
و گفتند مردمان پر از منیت و استکبار از قوم پیامبری که ما بعد از نوح او را فرستادیم ، آن کسانیکه کفر ورزیدند و ملاقات آخرت را تکذیب کردند ، آن کسانیکه ما در زندگی حیوانی دنیا آنان را بطغیان و فساد انداختیم :  
این مرد نیست مگر انسانی مثل شما ، میخورد از آنچه شما از آن میخورید و میآشامد از آنچه شما از آن میآشامید ، بر آن دلالت دارد .  
همینطور از نقطه نظر کمالات روحی و بروز استعدادها و غرائز و صفات باطنی و ملکات ، مانند سایر افراد بشر در سیر بوده ، و در مدت درازای عمر ، آن گوهرهای نهفته و ناسفته خود را به مرحله ظهور و فعلیت تامه می‌رسانند .
<span class="chapter">

#### کمال هر موجود فعلیت استعدادهای همان موجود است
</span>

بحث چهارم : بهره و نتیجه بفعلیت درآمدن استعدادها ، تابع مستقیمی است از خود استعدادها مثلا فعلیت انسان تابع استعداد انسانی است ، فعلیت حیوان تابع استعدادهای همان حیوان است ، هیچگاه مثلا شتر مرغ در سیر تکاملی خود ، فعلیت‌باز شکاری را نخواهد یافت ، و فعلیت و کمال گوسپند ، بروز استعدادهای شتر و اسب نخواهد شد .  
هر کدام از این انواع مختلفه و اصناف متفاوته حیوانات در جهت همان غریزه و استعداد حرکت کرده و همان قوه و قابلیتی را که در ذات آنان نهفته است به مقام ظهور و بروز و فعلیت و تمامیت می‌رسانند .  
هر یک از افراد انسان همانطور که از نقطه نظر ماده و طبع ، در جهت تکامل و تمامیت خود در سیر هستند همچنین الزاما از نقطه نظر کمالات روحی ، طبق همان غرائز و صفاتی که به آنان عنایت‌شده است ، خود را کامل و به فعلیت محضه می‌رسانند .  
بنابراین محال است که فعلیت دو فرد از افراد بشر من جمیع الجهات یکسان و یکنواخت‌باشد .  
موسی عیسی ، و عیسی موسی نخواهد شد ، لیکن در حال نبوت و پیامبری و در حال رحلت غیر از در حال نطفه بودن ، و در حال جنین بودن و در حال طفولیت هستند .  
و عیسی علی نبینا و آله و علیه السلام با آنکه در گاهواره سخن میگفت و منصب نبوت به او عنایت‌شده بود ، در حال نزول انجیل و بروز ظهور معجزات آلهیه و دعوت بنی اسرائیل از مرده زنده کردن و مرض پیسی را شفا بخشیدن و کور مادرزاد را بینا نمودن ، غیر از همان عیسائیست که در شکم مادرش مریم بود و هکذا نسبت به سایر پیغمبران .
<span class="chapter">

#### انتظار خداوند و عالم هستی از هر فرد کمال مطلوب اوست نه کمال غیر او
</span>

بحث پنجم : انتظار عالم واقع و خارج از هر فرد کمال مطلوب خود اوست نه کمال غیر او . عوالم مجرده از عقول و فرشتگان و کواکب و سیارات شمس و قمر و شب و روز ، از هر فرد توقع آن دارند که سرمایه‌های خدادادی خود را خوب بفعلیت‌برسانند ، و ضایع و خراب نکنند و با پای مجاهده و صبر و استقامت از مراحل قوی و استعداد عبور کرده در مقام امن و امان آلهی بیارمند ، نه آنکه توقع دارند که در مسیر و حرکت‌خود بمراحل فعلیه سایر موجوداتیکه در اعطای غرائز و صفات خدادادی مختلف می‌باشند دست‌یابند .  
«لا یکلف الله نفسا الا وسعها» ( آیه 286 از سوره بقره )  
تکلیف نمیکند خداوند بکسی مگر باندازه سعه و گشایش او .  
«لا یکلف الله نفسا الا ما آتاها» ( آیه 7 از سوره 65 طلاق )  
تکلیف نمیکند خداوند بکسی مگر باندازه آن چیزی را که به او داده است .  
خداوند عدل محض است ، و بنابراین به قدر سنگینی و وزن یک ذره ظلم نمیکند . «ان الله لا یظلم الناس شیئا» ( آیه 44 از سوره یوسف )  
و بدرستیکه خداوند بهیچ اندازه و مقداری بر مردم ستم نمیکند .  
«ان الله لا یظلم مثقال ذرة ( آیه 40 از سوره نساء )  
بدرستیکه خداوند بقدر سنگینی یک ذره ظلم ننماید .  
چون ستم در صورتی است که از مورچه مثلا توقع و انتظار و تکلیف پرش ملخ را داشته باشند ، و در صورت مخالفت ، عذاب و عقاب جاری سازند ، اما اگر از مورچه‌ای طبق شعور و ادراک خود آن مورچه توقع داشته باشند که دانه‌ای را از روی ستم از دهان مورچه کوچکتر نرباید ، این ظلم نیست ، این تکلیف تکلیف بحق است ، به مقدار استعداد و فهم و ادراک است ، این تکلیف در خور سعه و گنجایش ظرفیت وجودی مورچه است ، و عین عدل محض است .  
اگر تکلیفی را که خدا به پیامبران میکرده عین آنرا بهمان درجه و صعوبت‌بر افراد امت کند ظلم است ، و اما اگر از یکایک افراد امت توقع ظهور و بروز استعداد خود آنان را در طی طریق خدا و لقای حضرت او ، تکلیف بمجاهده و صبر و عبودیت‌به اندازه ظروف خود آنان در تحت پیروی و تبعیت از آن پیغمبر بنماید . بهیچوجه ظلم و ستمی نخواهد بود .
<span class="chapter">

### پی نوشت ها
</span>

[137] سوره نساء : 4 - آیه 164  
[138] سوره نساء : 4 - آیه 63  
[139] سوره نساء : 4 - آیه 33
<span class="chapter">

## قسمت نهم : اثبات عصمت علی علیه السلام ، داستان لیلة المبیت ، افتخار خدا بر ملائکه بخاطر قضیه لیلة . . .
</span>
<span class="chapter">

### ادامه درس ششم
</span>
<span class="chapter">

#### پیغمبران در تمام افعال خود چه معجزه و چه غیر آن دارای علم و اختیار بوده اند
</span>

بحث ششم ، انبیاء مانند سایر افراد بشر دارای علم و اختیار بوده ، و افعالی که بعنوان معجزه از آنان سر میزده است ، یا وحی الهی را که بمردم ابلاغ مینمودند ، و یا در مقام عبودیت و استکانت که پیشانی مسکنت بخاک مذلت در برابر پروردگار عظیم میمالیدند ، تمام بر اساس علم و اختیار خود آنان بوده و اضطرارا و اجبارا از آنان چیزی صادر نمی‌شده است .  
ولی تزکیه و طهارت و دانش و قدرت فکری و عملی ، همه و همه باذن خدا از کانون نفوس آنها تراوش نموده و به پیرو آن ، آثار و خواص عجیب و خارق العاده ظهور می‌نموده است .  
حال چون این بحث‌ها معلوم و معین شد ، کیفیت خلقت انبیاء و امامان علیهم السلام و کیفیت عصمت آنان نیز مشخص و روشن میگردد .  
اولا ملکه عصمت در انبیاء که آنان را از هر گناه و خطائی برحذر میدارد ، بر اثر موهبت الهی بوده و با عنوان توارث و اعطاء بروح القدس کاملا سازش دارد . ولی این عصمت نیز در مراحل اولیه بعنوان قوه و استعداد بوده ، و در خواب و بیداری و جلوت در هر حال با آنان می‌باشد ، و در اثر مجاهده و عبودیت تامه و ابتلائات سنگین و امتحانات بسیار بمرحله فعلیت و تمامیت میرسیده است .  
عینا مانند سایر ملکات مکتسبه افراد بشر از علوم و فنون و صنایع که پس از حصول ملکه ، درجه عالیتر آن هیچگاه از آنان جدا نبوده ، و در هر حال ملازم وجود آنانست .  
فعلیت و تمامیت این ملکه اکتسابی است ، و لیکن اصل آن که قابلیت و استعداد باشد موهبتی است که بخصوص انبیآء و امامان مراحل عالیه آن و بسایر اولیای خدا و مقربان درگاه الهی بحسب اختلاف درجات آنان ، سایر مراحل آن عنایت می‌شده است .  
ثانیا ملکه عصمت‌ی که فضیلت و شرافت علمیه اختیاریه بوده ، و از صفات نفوس پیامبرانست که بر همین اساس موجب کرامت و شرافت آنها شده است ، و آنان را از سایر افراد امت متمایز نموده است عینا مانند ملکه علم طب و ریاضی و هیئت که طبیب بدن را از سایر افراد متمایز ، و ریاضی‌دان و اخترشناس را از سایر افراد مشخص مینمایند ، با این تفاوت که ملکه عصمت ، ملکه وصول بواقع و متن حقیقت و علم حضوری نسبت به اشیاء و وصول به واقعیت خارجی می‌باشد که البته چون در متن خارج گناه و خطا معنی ندارد گناه و خطا در پیامبران نیز معنی ندارد .  
و لیکن ملکه علم طب و ریاضی چنین نیست ، و فقط نفس طبیب و ریاضی‌دان را در رشته خاصی قوه‌ای میدهد که در هر لحظه بخواهد از آن ملکه استفاده نموده و آثار آنرا در خارج بمنصه ظهور برساند ، بتواند .  
و ثالثا اعطاء این ملکه به پیغمبران و عدم اعطای آن بغیر آنان ظلم و ستمی نیست ، زیرا که ظلم در وقتی است که از موجودی انتظار تراوش آثاری زیاده از حد وجود او باشد ، هیچگاه خداوند تکلیفی را که به پیامبران بر حسب گنجایش وجودی نفوس آنان نموده ، بغیر آنان ننموده است ، تا در این زمینه ستمی شده باشد .  
بلکه بهر کس بحسب مقدار قابلیت و استعداد تکلیف کرده است ، و قابلیت و استعداد موجودات نیز خارج از حیطه قدرت خداوند نیست ، بلکه به اعطاء اوست .  
و کلام بوعلی سینا : ما جعل الله المشمشة مشمشة بل اوجدها ، خداوند ماهیت زردآلو را زردآلو نکرده است ، بلکه ایجاد زردآلو نموده است ، خوب بر آن دلالت دارد .  
بنابراین بدون ذره ای از استحقاق ذاتی ، پروردگار علیم موجودات و از جمله آنها افراد انسان را متفاوت آفرید ، و هر کدام از آنها از جمله پیامبران را که در قابلیت و استعداد خدادادی از همه قویتر بودند در راه تکاملی خود به امتحاناتی سنگین‌تر و ابتلآئاتی عجیب‌تر و مجاهداتی فرساینده‌تر به راه انداخت و آنان با قدم اطاعت و اختیار این راه را پیمودند و این سبیل را طی کردند .  
و بالاخره چون کمال اختصاص بخدا دارد و بس ، این کمالات چه از انبیآء و چه از غیر انبیآء مرجعش بخداست و بس .  
خداوند در انبیآء تجلی فرموده بتجلی تمام و در پیامبر اسلام تجلی فرموده بتجلی اتم و اکمل و در سایر موجودات بتجلیات متفاوته ، نه آنکه خدا چیزی را از خود خارج نموده و به آنها وارد نموده باشد یا ملکیت صفتی و ملکه‌ای را از خود سلب ، و به آنان منتقل نموده باشد .  
«لم یلد و لم یولد و لم یکن له کفوا احد» ( آیه 3 از سوره اخلاص )  
نزائیده است و زائیده نشده است و هیچکس برای او همتا و انبازی نیست .  
پس در عالم توحید غیر از ذات مقدس حضرت احدیت ، هیچ موجودی از پیش خود چیزی ندارد تا مستحق مدح گردد نه انبیآء و نه غیر انبیآء . ، همه از خداست و راجع به خداست .  
«له الحمد فی الاولی و الآخرة ( آیه 70 از سوره 28 قصص )  
در نشئه اولی و در نشئه آخرت حمد و سپاس اختصاص بذات مقدس پروردگار دارد .  
بلی این مدح و افضلیت و اشرفیت در عالم کثرت و ظهور موجودات بر حسب اختلاف کثرات و اعتبارات است و معلوم است که چون پیامبران از همه موجودات گنجایش وجودی آنان بیشتر ، و ادراک و علمشان افزون‌تر ، و مجاهده و ابتلائاتشان بیشتر است افضل و اشرف همه موجودات هستند .  
«و الحمد لله اولا و آخرا و ظاهرا و باطنا»  
اینها مطالبی بود که راجع بعصمت کلیه برای انبیاء علیهم السلام بیان کردیم .
<span class="chapter">

#### اثبات عصمت امیرالمؤمنین از راه اتحاد نفس او با نفس رسول الله
</span>

امیرالمؤمنین علیه السلام به مقتضای نصوص صریحه ، حکم نفس پیغمبر را داشته و بنابراین قلب مبارکش دارای ملکه قدسیه عصمت‌بوده است .  
روایاتی که در یگانه بودن روح آنحضرت با حضرت رسول الله صلی الله علیه و آله وارد شده از طریق اهل تسنن بسیار است ، و ما برای نمونه چند خبر ذکر می‌کنم :  
قندوزی حنفی گوید :  
و فی المناقب عن علی بن الحسن عن علی الرضا عن ابیه عن آبائه عن امیرالمؤمنین علی علیهم التحیة و السلام  
قال : ان رسول الله صلی الله علیه و آله خطبنا فقال : ایها الناس انه قد اقبل الیکم شهر الله بالبرکة و الرحمة و المغفرة ، و ذکر فضل شهر رمضان ثم بکی فقلت : یا رسول الله ما یبکیک ؟  
فقال : یا علی!ابکی لما یستحل فیک فی هذا الشهر ، کانی بک و انت تریدان تصلی ، و قد انبعث اشقی الاولین و الاخرین ، شقیق عاقر ناقة صالح ، یضربک ضربة علی راسک ، فیخضب بها لحیتک .  
فقلت‌یا رسول الله و ذلک فی سلامة من دینی ؟  
قال : فی سلامة من دینک  
قلت : هذا من مواطن البشری و الشکر  
ثم قال : یا علی من قتلک فقد قتلنی ، و من ابغضک فقد ابغضنی ، و من سبک فقد سبنی ، لانک منی کنفسی ، روحک من روحی ، و طینتک من طینتی ، و ان الله تبارک و تعالی ، خلقنی و خلقک من نوره ، و اصطفانی ، و اصطفاک ، فاختارنی للنبوة ، و اختارک للامامة  
فمن انکرامامتک فقد انکر نبوتی یا علی انت وصیی ، و وارثی ، و ابو ولدی ، و زوج ابنتی ، امرک امری ، و نهیک نهیی اقسم بالله الذی بعثنی‌بالنبوة ، و جعلنی خیر البریة ، انک لحجة الله علی خلقه ، و امینه علی سره و خلیفته علی عباده[140]  
در این روایت فقراتی وارد است ، که صراحت‌بر اتحاد روح مقدس آن حضرت با روح رسول الله دارد ، و از همه بیشتر شایان دقت ، آنکه فرموده است : کسی که امامت تو را انکار کند نبوت مرا انکار نموده است .  
معلوم می‌شود که چنان قضیه امامت ، روح اسلام و حقیقت ایمان است که بدون آن با وجود هزاران مرتبه اعتراف به نبوت ، شخص عاری از ایمان بوده و منکر نبوت است .  
در سیره حلبیه گوید : قال ابوبکر سمعت رسول الله یقول : علی منی بمنزلتی من ربی[141]  
حضرت رسول فرمودند : منزله علی با من مانند منزله من با خداست .  
و قندوزی گوید : عن عمران بن الحصین رضی الله عنه ، قال : قال رسول الله : علی منی و انا منه ، و هو ولی کل مؤمن و مؤمنة بعدی رواه صاحب الفردوس . [142] عمران بن حصین گوید : حضرت رسول الله صلی الله علیه و آله گفتند : علی از من است ، و من از علی هستم ، و او سرپرست و صاحب ولایت هر مرد مؤمن و هر زن مؤمنه بعد از منست .  
نیز از سلمان روایت کند که قال قال رسول الله صلی الله علیه و آله : لکل نبی صاحب سر و صاحب سری علی بن ابیطالب رواه صاحب الفردوس . [143] برای هر پیمبری ، صاحب سری است و صاحب سر من علی بن ابیطالب است .  
و نیز گوید : عن علی علیه السلام : خلقت انا و علی من نور واحد[144] .  
حضرت رسول اله فرمودند : که من و علی از نور واحد آفریده شده ایم .  
و نیز از انس بن مالک روایت کند که قال : رایت رسول الله‌جالسا مع علی فقال : انا و علی حجة الله علی خلقه رواه صاحب الفردوس . [145]  
انس می‌گوید که دیدم پیغمبر با علی نشسته بود ، و فرمود : من و علی حجت خدا بر خلقش هستیم .  
و نیز از عبدالله بن مسعود روایت کند که او گوید : قال صلی الله علیه و آله : انا و علی من شجرة واحدة و الناس من اشجار شتی رواه صاحب الفردوس[146] .  
حضرت رسول فرمودند : من و علی از یک درخت هستیم ، و مردم از درختهای مختلفی .  
و نیز گوید : صاحب کتاب «مودة القربی حدیث کند از ابن عباس رضی الله عنه ، رفعه : خلقت انا و علی من شجرة واحدة ، و الناس من اشجار شتی .  
و فی روایة عنه : خلق الانبیاء من اشجار شتی و خلقنی و علیا من شجرة واحدة ، فانا اصلها و علی فرعها و الحسن و الحسین ثمارها و اشیاعنا اوراقها ، فمن تعلق بهانجی ، و من زاغ عنها هوی . [147]  
حضرت فرمودند : خداوند پیغمبران را از درختهای مختلفی خلق کرده ، و من و علی را از درخت واحدی آفریده است ، من اصل و تنه آن درختم ، و علی شاخه اوست ، و حسن و حسین میوه های آن درختند ، و پیروان ما برگهای آندرخت ، پس کسی که خود را بدان آویزان کند نجات پیدا کرده ، و کسی که اعراض کند در ورطه هلاکت‌سقوط نموده است .
<span class="chapter">

#### داستان لیله المبیت و ایثار و فداکاری امیرالمؤمنین نسبت‌به رسول الله
</span>

امیرالمؤمنین علیه السلام در تمام مراحل با پیغمبر اکرم بودند ، و خود را فدای آن حضرت می‌نمودند ، در ایثار دقیقه‌ای فروگذاری نمی‌نمودند ، کفار قریش مسلمین را بسیار شکنجه می‌نمودند . تا آنکه مجبور شدند به اذن حضرت به حبشه هجرت کنند .  
پیغمبر اکرم برای طلب نصرت و یاری ، یکبار بطائف تشریف برد ، و از آنها یاری خواست فرمود : من یک نفر از شما را اکراه نمی‌کنم ، از شما میخواهم که مرا از کشتن باز دارید ، قریش تصمیم قتل مرا گرفته‌اند ، شما مرا یاری کنید ، و از کشته شدن جلوگیری نمائید تا رسالات پروردگار خود را به مردم برسانم[148] .  
هیچکس آن حضرت را نپذیرفت ، و با سنگ‌هائی که بر آن حضرت می‌زدند ، حضرت را از طائف بیرون کردند ، و پاهای ایشان در اثر سنگها مجروح شده خون می‌آمد .  
چون ابوطالب از دنیا رفت ، تعدی قریش بر آن حضرت شدید شد ، دیگر از هیچ آزاری خودداری نمی‌نمودند ، در منزل آن حضرت پیوسته سنگ و چوب پرتاب می‌کردند ، و در راه خاک بر سر ایشان می‌ریختند .  
روزی به منزل آمد و خاکها بر سر و صورتش مشهود بود ، یکی از دختران آن حضرت خاکها را از سر و روی آن حضرت می‌شست ، و گریه می‌کرد و حضرت می‌فرمود : ای دخترک من گریه مکن!خداوند پدر تو را حفظ خواهد کرد[149] .  
تا آن که انصار مدینه به خدمت ایشان آمده ، و ایمان آوردند و با آن حضرت بیعت کردند بآنکه اگر آن حضرت به مدینه رود مانند خود و اولاد خود آن حضرت را حفظ کنند ، و از دشمنان آن حضرت ممانعت نمایند .  
از طرفی کفار قریش دیدند که بهر قسم که خواهند آن حضرت را از دعوتش منع کنند نشد ، با وعده و با وعید هم نشد ، و روز به روز بر عده مسلمین افزوده می‌گردد .  
آخر الامر قرار گذاردند در دارالندوة مجلسی گرد آورده و درباره آن حضرت تصمیم نهائی را بگیرند .  
چهل نفر از دانایان مجرب در دارالندوة گرد آمدند ، و پس از گفتگوهائی طویل تصمیم گرفتند پیغمبر را بکشند ، بدینطریق که اگر از هر قبیله یک نفر برای شرکت در قتل آن حضرت انتخاب گردد ، و آنان یک مرتبه در مجلس واحد آن حضرت را بکشند ، چون خون آن حضرت در میان قبایل پخش می‌گردد ، لذابنی هاشم نمی‌توانند با آن قبایل نبرد نموده ، حاضر به دیه می‌شوند ، و این مهم نیست آنها دیه آن حضرت را به بنی هاشم می‌پردازند .  
بر این میعاد تصمیم گرفتند ، و از هر قبیله یک شخص شجاع انتخاب نمودند ، تا در شب معین بدون اطلاع احدی در منزل رسول خدا ریخته ، و بدن مبارکش را در زیر شمشیر قطعه قطعه کنند .  
در این تصمیم نهایت جد را بخرج داده و آنرا مخفی داشتند ، چون زمان آن فرا رسید و همه حاضر و آماده بودند که در شب به منزل پیغمبر بریزند ، جبرائیل آن حضرت را از این قضیه آگهی داد .  
«و اذ یمکر بک الذین کفروا لیتبتوک او یقتلوک او یخرجوک و یمکرون و یمکر الله و الله خیر الماکرین [150] .  
و آن حضرت را امر نمود که امیرالمؤمنین را در جای خود و در بستر خود بخواباند ، و خود از مکه به مدینه هجرت کند .  
حضرت رسول اکرم ، امیرالمؤمنین را طلبیدند ، و فرمودند که خدای من به من امر نموده است که امشب هجرت کنم ، آیا راضی هستی در بستر من بخوابی ، تا کفار قریش تو را بجای من گیرند ، و از رفتن من اطلاع حاصل نکنند ؟  
امیرالمؤمنین عرض کرد : یا رسول الله!اگر من در جای شما بخوابم جان شما بسلامت‌خواهد بود ؟  
فرمود : بلی ، عرض کرد جان من فدای شما باد ، خندان و شاد شد ، و فورا به سجده افتاد ، و این اولین سجده شکری است که در اسلام بجای آورده شده است .  
امیرالمؤمنین خود را حاضر نمود که شب در منزل رسول الله در بستر آن حضرت بیتوته کند ، و در هر لحظه خود را طعمه ده‌ها شمشیر بران قرار دهد .  
«ابن اثیر» با اسناد خود از «ابن اسحق روایت کند که چون اصحاب آن حضرت برای مرتبه دوم به مدینه هجرت کردند ، آن حضرت انتظار می‌کشید که جبرائیل بیاید ، و او را امر به خروج از مکه کند بسوی هجرت به مدینه ، تا زمانی که قریش مجتمع شدند ، و آنچه را که می‌خواستند در کشتن پیغمبر از غدر و مکر تصمیم گرفتند ، و جبرئیل آن حضرت را امر کرد که شب در مکانی که بیتوته مینموده است دیگر نخوابد . حضرت رسول الله امیرالمؤمنین علی بن ابیطالب را طلبیده ، و او را امر کردند در بستر خودشان بخوابد ، و برد سبز رنگی که مخصوص آن حضرت بود بر روی خود بکشد .  
علی بن ابیطالب همینکار را کرد و پیغمبر از منزل خارج شد[151] .  
و نیز با اسناد خود از ابی رافع روایت کند که چون آن حضرت تصمیم هجرت گرفت ، علی را امر نمود که در مکه بماند ، و بعدا اهل بیت رسول خدا را به مدینه بفرستد ، و او را امر نمود که امانت او را ادا کند ، و وصایائی که مردم به حضرت نموده بودند انجام دهد ، و امانتهائی که به حضرت سپرده بودند ، علی همه آنها را به صاحبانش بازگرداند .  
و او را امر نمود که در آن شب خروج در بستر او به پشت‌بخوابد ، و فرمود : اگر قریش تو را در بستر من بدینحال ببینند مطلب بر آنها مشتبه شده و در جستجوی من برنمی‌خیزند .  
قریش پیوسته از منزل آن حضرت به فراش رسول خدا نگاه می‌کردند ، و علی را در فراش خوابیده می‌دیدند ، و گمان می‌کردند که پیغمبر خوابیده است ، تا چون صبح شد و در فراش ، علی را یافتند ، با خود گفتند محمد از مکه بیرون نرفته است ، اگر بیرون می‌رفت علی را نیز مسلما با خود برده بود .  
همین مطلب آنها را در اشتباه انداخته از تفحص پیغمبر در خارج مکه مایوس شدند .  
و پیغمبر علی را امر نموده بود که بعدا به مدینه ملحق شود .  
علی اهل بیت رسول خدا را به مدینه فرستاد ، و سپس خود راه مدینه را گرفت ، و برای آنکه کفار از حرکت او اطلاع حاصل نکنند شبها پیاده راه می‌رفت و روزها خود را مخفی می‌داشت تا به مدینه رسید .  
چون خبر ورود علی را به پیغمبر دادند فرمود : ادعوا الی علیا قیل : یا رسول الله لا یقدران یمشی .  
علی را بسوی من بخوانید!عرض کردند : ای پیغمبر خدا ، علی دیگر قادر به حرکت نیست!
<span class="chapter">

#### خون چکیده از پای علی در هجرت بمدینه
</span>

پیغمبر اکرم خود برای ملاقات علی آمدند ، چون علی را با آن کیفیت دیدند دست‌بگردن او درآویخته و در آغوش کشیدند ، پاهای علی متورم شده و در اثر طول راه و پیاده رفتن در شبهای تار ، قطره قطره از آن خون می‌چکید ، حضرت از روی ترحم و شفقت بر علی گریستند ، و آب دهان خود را بر جراحات پای او مالیدند ، و برای عافیت او دعا کردند ، و گویند : تا هنگامی که بدرجه شهادت رسید هیچگاه از درد پا شکایتی ننمود . [152]  
یعفوبی می‌گوید[153] و نیز قندوزی روایت می‌کند[154] که ثعلبی در تفسیر خود ، و ابن عقبه در «ملحمه خود ، و ابوالسعادات در «فضائل العترة الطاهرة و غزالی در «احیاء العلوم ، با سندهای متصل خود از ابن عباس ، و از ابورافع ، و از هند بن ابی هالة ربیب رسول خدا که مادرش خدیجه ام المؤمنین بود روایت می‌کنند که آنها گفتند :
<span class="chapter">

#### افتخار خدا بملائکة در ایثار علی جان خود را به رسول الله
</span>

قال رسول الله صلی الله علیه و آله : اوحی الله الی جبرائیل و میکائیل انی آخیت بینکما و جعلت عمر احدکما اطول من عمر صاحبه ، فایکما یؤثر اخاه عمره ؟  
فکلاهما کرها الموت ، فاوحی الله الیهما انی آخیت‌بین علی و لییی و بین محمد نبیی فآثر علی حیاته لنبییی .  
فرقد علی فراش النبی یقیه بمهجته اهبطا الی الارض و احفظاه من عدوه .  
فهبطا فجلس جبرئیل عند راسه و میکائیل عند رجلیه ، و جعل جبرائیل یقول : بخ بخ من مثلک یابن ابیطالب ، و الله عز و جل یباهی بک الملئکة فانزل الله :  
و من الناس من یشری نفسه ابتغاء مرضات الله[155] .  
همه آنها گفته اند : که پیغمبر اکرم فرمودند :  
خداوند وحی فرستاد به جبرئیل و میکائیل که من بین شما دو فرشته عقد برادری بسته‌ام ، و عمر یکی از شما را درازتر از دیگری قرار داده ام ، کدام یک از شما عمر بیشتر را به برادرش ایثار می‌کند ؟  
هر دوی آنها از موت اظهار کراهت نمودند ، و راضی نشدند که عمر زیادی خود را بدیگری بدهند .  
خداوند به آنها وحی فرستاد : که من عقد برادری بین پیغمبر خود محمد و بین ولی خود علی بسته ام ، و علی عمر خود را به محمد ایثار نموده ، و در فراش او جان خود را در کف گرفته و خوابیده است ، و می‌خواهد خون او را با فداکاری خود حفظ کند . بروید بسوی زمین!و او را از دشمنانش حفظ کنید .  
هر دو به پائین در روی زمین نازل شدند ، جبرائیل نزد سر آن حضرت نشست ، و میکائیل در نزد پای آن حضرت ، و جبرائیل شروع کرد به تحسین و می‌گفت : به به از مثل توای فرزند ابیطالب .  
خداوند عز و جل به واسطه فداکاری تو بر ملائکه خود مباهات نموده است ، و سپس این آیه در شان و منزلت علی بن ابیطالب بر رسول اکرم فرود آمد : بعضی از مردم جان خود را برای بدست آوردن رضای خدا می‌فروشند ، «و الله بصیر بالعباد»[156] .  
در روایات است که چون پیغمبر از مکه خارج شد ، یکسره بغار ثور رفت ، و سه روز در آنجا متوقف و مخفی بود ، عنکبوت و کبوتر در دهانه غار لانه گذارده ، و تار بسته بودند .  
کفار برای جستجوی پیغمبر تا در غار آمدند ، ولی خدا آنها را از رفتن درون غار منصرف نمود .  
و در لیلة المبیت آن افراد جنگجو که از هر عشیره گرد آمده بودند ، خواستند شبانه در منزل بریزند ، و پیغمبر را قطعه قطعه کنند ، ابولهب نگذاشت و گفت : در این خانه زنان و اطفال هستند ، شما مراقب محمد تا به صبح بوده باشید ، و خانه او را از هر طرف در احاطه خود محفوظ دارید ، برای آنکه فرار نکند . چون صبح شد ، یکباره همه در منزل ریختند ، علی یکمرتبه برد سبز را از روی خود برداشته و ایستاد .  
گفتند : یا علی محمد کجاست ؟ .  
فرمود : مگر او را بدست من سپرده بودید ؟  
در اینحال چون دانستند پیغمبر خارج شد ، در جستجوی او برآمدند ، و خداوند آن حضرت را بحول و قوه خود مصون داشت .  
سبط ابن جوزی گوید : قال احمد بن حنبل فی الفضائل : حدثنا یحیی بن حماد حدثنا ابو عوانه ، حدثنا ابوبکر بن محمد ، عن عمرو بن میمون قال : انی جالس الی ابن عباس اذا اتاه رهط یقعون فی علی بن ابیطالب علیه السلام فرد علیهم ابن عباس قال :  
لما هاجر رسول الله صلی الله علیه و آله ، لبس علی علیه السلام ثوبه و نام علی فراشه ، و کان المشرکون یؤذون رسول الله صلی الله علیه و آله الی ان قال :  
و بات الکفار ، یرمون علیا علیه السلام بالحجارة و هو یتضور قد لف راسه فی الثوب الی الصباح چون رسول خدا بمدینه هجرت نمود ، علی لباس او را پوشید و در رختخواب او خوابید و مشرکین چون عادتشان این بود که رسول الله را دائما اذیت می‌کردند لذا به علی علیه السلام که او را پیغمبر فرض کرده بودند دائما سنگ پرتاب می‌کردند و علی از شدت درد بخود می‌پیچید و ملحفه برد را به سرش پیچیده خود را مخفی نموده بود تا صبح شد .  
تا اینکه میگوید : قال ابن عباس انشدنی امیرالمؤمنین شعرا قاله تلک اللیلة .  
وقیت بنفسی خیر من وطئ الحصا و من طاف بالبیت العتیق و بالحجر  
رسول الاه خاف ان یمکروا به فنجاه ذو الطول العلی من المکر  
و بات رسول الله فی الغار آمنا موقا و فی حفظ الاله و فی ستر  
و بت اراعیهم و ما یثبتوننی و قد وطنت نفسی علی القتل و الاسر[157]  
و نیز حسان بن ثابت درباره لیلة المبیت گفته است ، بنا بر نقل ابن جوزی :  
من ذا بخاتمه تصدق راکعا و اسرها فی نفسه اسرارا  
من کان بات علی فراش محمد و محمد اسری یؤم الغارا  
من کان فی القرآن سمی مؤمنا فی تسع آیات تلین غزارا  
سپس ابن جوزی گوید : در این بیت اشاره کرده است‌بقول ابن عباس :  
ما انزل الله آیة فی القرآن الا و علی علیه السلام امیرها و راسها[158] ابن عباس گوید : هیچ آیه‌ای در قرآن کریم نازل نشد ، مگر آنکه علی امیر آن آیه و سردار آن آیه باشد .  
و سید اسمعیل حمیری گوید :  
و سری بمکة حین بات مبیته و مضی بروعة خائف مترقب  
خیر البریة هاربا من شرها باللیل مکتتما و لم یستصحب  
باتوا و بات علی الفراش ملفقا فیرون ان محمدا لم یذهب[159]  
بهترین مردمان ( محمد رسول الله ) چون علی ، در خوابگاه او خوابیده و بیتوته نمود ، در سیاهی شب از مکه کوچ کرده و مانند شخص ترسناکی که هر لحظه انتظار دارد او را بگیرند ، براه افتاد .  
براه افتاد پیامبر در سیاهی شب ، در حالیکه از بیم وقوع کشته شدن راه فرار در پیش گرفت و خود را پنهان نموده و با خود رفیق و مصاحبی برنداشت .  
کفار قریش شب را خوابیدند و علی در فراش رسول الله خوابید و چنان سر خود را در میان برد پیامبر پیچیده بود که کفار گمان کنند محمد نرفته است .
<span class="chapter">

### پی نوشت ها
</span>

[140] ینابیع المودة ص 53  
[141] السیرة الحلبیه ج 3 ص 400  
[142] ینابیع المودة ص 234  
[143] ینابیع المودة ص 235  
[144] ینابیع المودة ص 256  
[145] ینابیع المودة صفحه 239  
[146] «ینابیع المودة ص 235 این روایت را نیز در بحارالانوار ج 38 صفحه 309 طبع حروفی از «کشف الغمه از «مناقب خوارزمی آورده است و در صفحه 324 از «امالی طوسی آورده که قال رسول الله صلی الله علیه و آله یا علی خلق الله الناس من اشجار شتی و خلقنی و انت من شجرة واحده انا اصلها و انت فرعها فطوبی لمن تمسک باصلها و اکل من فرعها ، و نیز در ج 35 «بحار الانوار» ص 35 از «عیون اخبار الرضا» آورده است که قال علیه السلام قال صلی الله علیه و آله لعلی علیه السلام : الناس من اشجار شتی و انا و انت من شجرة واحدة ، و نیز درج 40 بحار ص 78 از «فردوس الاخبار» نقل کرده است .  
[147] ینابیع المودة صفحه 256  
[148] تاریخ یعقوبی ج 2 ص 36  
[149] تاریخ طبری ج 2 صفحه 80  
[150] سوره انفال ، 8 - آیه 30  
[151] «اسد الغابة ج 4 صفحه 18  
[152] «اسد الغابة ج 4 ص 19  
[153] «تاریخ یعقوبی ج 1 ص 39  
[154] «ینابیع المودة ص 92 و نیز در «تذکره سبط ابن جوزی ص 21 آمده است و نیز در «اسد الغابة ج 4 ص 25 آمده است و نیز در «فصول المهمه ابن صباغ در 33 از غزالی روایت کرده است  
[155] سوره بقره : 2 - آیه 207  
[156] سوره بقره : 2 - آیه 207  
[157] «تذکرة الخواص صفحه 21  
[158] تذکرة الخواص ص 10  
[159] دیوان حمیری ص 93 و از این صفحه تا ص 100 در تعلیقه مطالب سودمندی را ذکر کرده است .
<span class="chapter">

## قسمت دهم : منظور از امام در آیه : امامت حضرت ابراهیم علیه السلام ، امام و هدایت ، حدیث انس در ولای . . .
</span>
<span class="chapter">

### درس هفتم : منصب امامت از نبوت بالاتر است
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم .  
قال الله الحکیم فی کتابه الکریم :  
«و جعلنا منهم ائمة یهدون بامرنا لما صبروا و کانوا بایاتنا یوقنون [160] .
<span class="chapter">

#### معنای امام در آیه شریفه و اذ ابتلی ابراهیم ربه بکلمات فاتمهن قال انی جاعلک للناس اماما
</span>

از آنها ائمه ای قرار دادیم که به امر ما هدایت میکنند ، بعلت آنکه آنان صبر کردند و قبلا بآیات ما ایقان داشتند .  
باید در این آیه مبارکه بحث نمود که مراد از امام چیست ؟ و هدایت به امر خدا کدامست ؟ و تعلیل امامت به صبر و ایقان بآیات خدا چه ربطی به امامت دارد ؟  
برای توضیح معنی امام میگوئیم : که خداوند می‌فرماید :  
«و اذ ابتلی ابراهیم ربه بکلمات فاتمهن قال انی جاعلک للناس اماما ، قال و من ذریتی قال لا ینال عهدی الظالمین [161] .  
و یادآور وقتی را که خداوند ، ابراهیم را بامتحاناتی آزمایش نمود ، و او از عهده آنها بخوبی برآمده ، آنها را تام و تمام بجای آورد ، خداوند فرمود : حال من تو را بر مردم امام قرار دادم .  
ابراهیم گفت : آیا امامت را در ذریه من نیز قراردادی ؟ خداوند خطاب نمود : که عهد من به ستمکاران نخواهد رسید .  
امامتی را که خدا به ابراهیم داد ، در زمان پیری آن حضرت بود ، چون طبق مدلول این آیه بعد از عهده برآمدن از امتحانات بود ، و مهمترین امتحانات او داستان ذبح فرزندش اسمعیل است ، و خداوند اسمعیل و اسحق را در سن پیری به آن حضرت داد .  
«الحمد لله الذی وهب لی علی الکبر اسماعیل و اسحق ان ربی سمیع الدعاء»[162] .  
حمد و ستایش اختصاص به خدا دارد ، خدائی که در سنین پیری بمن اسمعیل و اسحق را بخشید ، و بدرستی که پروردگار من درخواست و دعای بندگان را می‌شنود .  
و چون هنگام اعطاء امامت‌به آن حضرت ، او تقاضای امامت‌برای ذریه کرد پس این اعطاء و سئوال در حال وجود ذریه که در سنین پیری بوده است واقع شده است ، و قبل از پدید آمدن ذریه با وجود یاس و نومیدی ابراهیم ، این سئوال و تقاضا از نقطه نظر ظاهر بیجاست .  
کسی که از اولاد آوردن بکلی مایوس است معنی ندارد بگوید : آیا به ذریه من هم امامت را میدهی ؟ او باید از این دعا رفع ید کند ، یا لااقل بگوید : ان رزقتنی ذریة ، اگر بعد از این اراده‌ات تعلق گرفت و با وجود یاس من ، اولادی بمن دادی آیا منصب امامت را در آنها قرار میدهی یا نه ؟  
دلیل آنکه ابراهیم از اولاد آوردن مایوس بود آیات قرآن کریم است .  
«و نبئهم عن ضیف ابراهیم المکرمین اذ دخلوا علیه فقالوا سلاما قال انا منکم و جلون قالوا لا توجل انا نبشرک بغلام علیم ، قال ابشر تمونی علی ان مسنی الکبر فبم تبشرون ؟ قالوا بشرناک بالحق فلا تکن من القانطین [163] .  
ای پیغمبر آنها را از میهمانان بزرگوار ابراهیم خبر بده ( فرشتگانی که چون برای عذاب قوم لوط میرفتند ، از خیمه ابراهیم گذر نموده ، و بعنوان میهمانی وارد خیمه شدند ) در وقتیکه بر ابراهیم وارد شده و بر او سلام کردند ( ابراهیم برای‌آنان غذائی آورده و چون فرشته بودند نخوردند ) .  
ابراهیم گفت : ما از شما ترسانیم! .  
گفتند نترس ( ما به شما کاری ندارم و برای عذاب قوم لوط میرویم ) ، اینجا آمده‌ایم که تو را بطفل دانائی بشارت دهیم .  
ابراهیم گفت : آیا بمن بشارت اولاد میدهید ، در حالیکه پیری مرا در برگرفته ، مرا به چه بشارت میدهید ؟  
گفتند : ما تو را بحق بشارت میدهیم ، و از مایوسان رحمت الهی مباش .  
عیال ابراهیم ، ساره نیز از آوردن اولاد مایوس بود .  
«و امراته قائمة فضحکت فبشرناها باسحق و من وراء اسحق یعقوب قالت‌یا ویلتی االد و انا عجوز و هذا بعلی شیخا ان هذا لشیئی عجیب قالوا اتعجبین من امر الله رحمة الله و برکاته علیکم اهل البیت انه حمید مجید»[164] .  
زوجه ابراهیم ایستاده ( و سخن او را با فرشتگان می‌شنید ) پس خندید ، و ما او را بشارت به اولادی بنام اسحق دادیم که در دنبال او یعقوب خواهد بود .  
ساره گفت : ای وای بر من!آیا من میزایم ، و بچه می‌آورم در حالیکه من پیرزنی هستم ، و این شوهر من است که به شیخوخت و پیری رسیده ، این امری است بسیار عجیب .  
گفتند : ای ساره آیا تو از کار خدا در شگفت هستی ؟ این رحمت‌خدا و برکات او بر شما اهل بیت است ، و او حمید و مجید است .  
از این آیات ، یاس حضرت ابراهیم از اولاد در سن پیری بخوبی واضح می‌شود ، و بنابراین تقاضا و سئوالی که بر امامت ذریه در حال اعطاء منصب امامت‌به او بوده است ، در سنین پیری که خداوند به او اسمعیل و اسحق را داده بود ، واقع شده است .  
بنابراین نتیجه این می‌شود که امامت ابراهیم بعد از نبوت او ، و در سن پیری بوده است ، یعنی امامت غیر از نبوت است ، بلکه مقامی عالیتر و والاتر از آنست .  
روی این زمینه مراد از آیه انی جاعلک للناس اماما یعنی تو را مقتدائی قرار می‌دهم که افراد بشر بتو اقتدا کنند ، و از گفتار و کردارت پیروی کنند . پس امام کسیست که مردم باید در کارهای خود و گفتار خود و سلوک خود ، و بالاخره در افکار و عقائد و اخلاق و ملکات خود از او تبعیت کنند .  
از همین جا بعضی از مفسرین به اشتباه افتاده و تصور کرده‌اند که مراد از امام در این آیه شریفه همان معنای نبوت است ، چون مردم به پیغمبر اقتدا می‌کنند در دین خود ، و شاهد آورده‌اند این آیه را .  
«و ما ارسلنا من رسول الا لیطاع باذن الله [165] .  
و این توهم بسیار بیجاست زیرا اولا لفظ اماما در قول خدا : «انی جاعلک للناس اماما»مفعول دوم جاعلک می‌باشد ، و چون جاعل اسم فاعل است و اگر معنی ماضی داشته باشد عمل نمیکند و مفعول نمیگیرد مسلما به معنی حال و استقبال است .  
یعنی‌ای ابراهیم من از این ببعد تو را امام قرار می‌دهم و چون ابراهیم در حال این خطاب منصب نبوت را داشته است مسلما امامت غیر از نبوت است .  
به علاوه خود همین خطاب که من تو را امام قرار می‌دهم ، وحی آسمانی بوده و بدون منصب نبوت صورت نمی‌گیرد ، و بنابراین حضرت ابراهیم قبل از منصب امامت پیغمبر بوده است و امامت در اینجا به معنی نبوت نخواهد بود .  
و ثانیا ، گفتیم که این منصب امامت‌بعد از امتحانات ابراهیم و از جمله ذبح فرزندش اسمعیل در سنین پیری بوده است ، و مسلما قبل از آن وقت ابراهیم پیغمبر بوده ، چون قبل از اولاد آوردنش که ملائکه در حال عبور برای هلاکت قوم لوط در پیش او حاضر شدند نبی مرسل بوده است ، و نتیجه این می‌شود که امامتش بعد از درجه نبوت بوده است .  
علت اشتباه اینگونه از مفسرین ، کثرت دوران لفظ امام است در غیر موارد صحیحه به تسامحات عرفیه ، بطوریکه تصور کرده‌اند هر کس جنبه ریاست و تفوقی داشته باشد میتوان او را امام گفت ، و چون پیغمبر مطاع است و تفوق دارد لذا تعبیر از او به امام شده است .  
لذا بعضی امام را در این آیه مبارکه به نبی ، و بعضی به رسول ، و بعضی به مطاع ، و برخی بوصی و خلیفه ، و رئیس و قائد ، تفسیر و تعبیر نموده‌اند و هیچیک از آنان صحیح نیست ، چون معنی نبی از نبا است و نبا به معنی خبر است . نبی کسی است که خدا از درونش به او خبر میدهد و این غیر معنی امام است ، همچنین رسول کسی است که ماموریت‌برای تبلیغ دارد و لازمه آن این نیست که مردم او را مقتدا بدانند و در ظاهر و باطن از او پیروی کنند و کلام او را بشنوند و عمل کنند و بنابراین معنی رسول نیز غیر معنی امام است . اما مطاع یعنی انسان به حیثی بوده باشد که مردم مطیع او باشند . این لازمه نبوت و رسالت است و غیر معنی امامت .  
و اما خلیفه و وصی معنای نیابت دارند نه امامت و رئیس نیز کسی را گویند که مصدر حکم باشد و لازمه او مطاع بودن اوست و هیچیک از اینها معنی امام نیست . امام از ماده ام یؤم و همانطور که ذکر شد ، مقتدا بودن است و امام مطلق کسی است که در تمام شئون از سکون و حرکت ، خواب و بیداری ، ظاهر و باطن ، گفتار و کردار ، عمل و اخلاق ، عقیده و ملکات ، همه و همه مردم باید از او پیروی نموده ، و نگاه به او کرده ، طبق آثار او از او تبعیت کنند .  
و لذا می‌بینیم در این آیه مبارکه این معنی برای امام بسیار بجا و پسندیده است ، که خدا به ابراهیم بگوید : ( پس از آنکه به مقام نبوت و رسالت‌یعنی به مقام تلقی وحی آسمانی و ابلاغ آن به افراد انسان رسیده است ) حال من تو را مقتدا قرار دادم که از هر هت‌باید از شئون تو پیروی کنند .  
ولی هر یک از آن معانی مذکور را به جای امام بگذاریم معنی درست نمی‌شود : صحیح نیست‌بگوئیم ( بعد از دارا بودن مقام نبوت و رسالت ) انی جاعلک نبیا او رسولا او خلیفة او وصیا او رئیسا .  
و نیز باید دانست که تخالف معنی امام با معانی این الفاظ ، مجرد عنایت لفظیه و اعتبارات کلامیه نیست ، بلکه اختلاف در حقائق معانی آنهاست ، در معنی امام حقیقتی است که هیچ یک از معانی آن الفاظ دارای آن حقیقت نیست .
<span class="chapter">

#### تفسیر آیه مبارکه و جعلنا منهم ائمة یهدون بامرنا لما صبروا و کانوا بآیاتنا یوقنون
</span>

حال این مطلب که روشن شد برویم در تفسیر آیه مبارکه مطلع سخن .  
«و جعلنا منهم ائمة یهدون بامرنا لما صبروا و کانوا بآیاتنا یوقنون   
در اینجا ملاحظه می‌شود که با ائمه یک صفتی را ملازم قرار داده است و آن هدایت‌به امر الله است کما آنکه در آیه دیگر این نکته مشهود است در قصه حضرت ابراهیم فرماید :  
«و وهبنا له اسحق و یعقوب نافلة و کلا جعلنا صالحین و جعلناهم ائمة یهدون بامرنا و اوحینا الیهم فعل الخیرات و اقام الصلوة و ایتاء الزکوة و کانوا لناعابدین [166]  
در اینجا نیز ملاحظه می‌شود که با ائمه یک صفت ملازم ذکر فرموده است ، و یا به عبارت دیگر جمله «یهدون به امرنا» مانند جمله تفسیریه است‌برای «ائمه ، پس در امامت‌باید اولا عنوان هدایت‌باشد ، ثانیا این هدایت‌بامرالله بوده باشد یعنی امام کسی است که به امر خدا مردم را هدایت کند ، و مراد از امر خدا همان است که حقیقتش را در آیه :  
«انما امره اذا اراد شیئا ان یقول له کن فیکون فسبحان الذی بیده ملکوت کل شئی و الیه ترجعون [167] بیان کرده است .  
این است و غیر از این نیست که امر خدا آنست که زمانیکه اراده کند چیزی را ، به او می‌گوید هست‌شو ، پس هست می‌شود ، پس منزه است و مقدس ، آن خدائی که ملکوت هر موجودی در دست اوست و بازگشت مردم به سوی او .  
و نیز در آیه : «و ما امرنا الا واحده کلمح بالبصر»[168] و نیست امر ما مگر یکی ، مانند چشم بر هم گذاردن ، بیان کرده است .  
از این آیات اولا استفاده می‌شود که امر خدا تعدد ندارد ، یکی است ، و علاوه زمانی و مکانی نیست ، و ثانیا امر او همان اراده اوست که به مجرد اراده ، موجود لباس هستی و وجود بر تن میکند و آن همان ملکوت هر موجود است . چون خدا بخواهد موجودی را ایجاد کند بامر خود ، که همان ملکوت آن موجود است ، آن را بوجود میآورد ، و معلوم است که امر همان جنبه ثبات است در مقابل خلق که جنبه تغییر و زوال و کون و فساد است .  
«الا له الخلق و الامر تبارک الله رب العالمین [169]  
بنابراین موجودات دو وجهه دارند : یک وجهه خلقی که همان تغییر و فساد و تدریج و حرکت در آنها مشهود است و یک وجهه امری که در آن ثبوت و عدم تغییر خواهد بود . آن جنبه امری را که ملکوت گویند ، حقیقت و واقعیت موجودات است ، که این جنبه خلقی باو قائم است و با تغییرات و تبدیلاتی که در این جنبه مشهوداست آن جنبه تغییر و تبدیل پیدا نمی‌کند .
<span class="chapter">

#### هدایت موجودات به دست امام است
</span>

بنابراین ائمه که هدایت‌به امرالله میکنند ، یعنی با ملکوت موجودات سر و کار داشته ، و هر موجودی را از جنبه امری او نه تنها از جنبه خلقی او ، بسوی خدا هدایت میکنند ، و به کمال خدا میرسانند .  
قلب موجودات در دست امام است ، و از نقطه نظر سیطره و احاطه بر قلب ، آنان را بسوی خدا هدایت میکند .  
پس امام که مردم را بخدا هدایت میکند ، به امر ملکوتی که همیشه با آن موجود و ملازم است هدایت میکند ، و این در حقیقت ولایتی است‌به حسب باطن در ارواح و قلوب موجودات نظیر ولایتی که هر یک از افراد بشر از راه باطن و قلبش نسبت‌به اعمال خود دارد ، این است معنی امام .  
و اما در آیه شریفه علت موهبت این منصب را اینطور بیان کرده است : «لما صبروا و کانوا بآیاتنا یوقنون [170]  
یکی صبر است در راه خدا ، و منظور از صبر ، استقامت و ایستادگی است در تمام امتحانات و ابتلائاتی که بنده در راه عبودیت و وصول بمراد برای او پیش میآید ، و دیگر آنکه قبل از آن به مرحله یقین رسیده باشند .  
در آیاتی از قرآن مجید ، می‌بینیم که علامت یقین را کشف حجب ملکوتیه معرفی می‌نماید ، صاحب یقین کسی است که حقائق موجودات و ملکوت آنان را ادراک کند ، و محجوب کسی است که پرده روی قلب او گرفته و او را از مشاهده انوار ملکوتیه باز دارد مانند آیه :  
«و کذلک نری ابراهیم ملکوت السموات و الارض و لیکون من الموقنین [171]  
و اینطور ما به ابراهیم ملکوت آسمان‌ها و زمین را نشان دادیم و برای آنکه از صاحبان یقین بوده باشد .  
این آیه می‌رساند که نشان دادن ملکوت آسمان و زمین مقدمه افاضه یقین بر قلب ابراهیم بوده است  
و روی این زمینه یقین از مشاهده انوار ملکوتیه جدا نخواهد بود . و مانند آیه کلا لو تعلمون علم الیقین لترون الجحیم [172]  
نه چنین است ، اگر شما میدانستید مانند علم و دانستن صاحبان یقین ، در اینصورت حتما دوزخ را میدیدید ، و حقیقت جهنم را که ملکوت افعال زشت ، و معاصی آلهی و نفس اماره است مشاهده می‌نمودید .  
و مانند آیه کلا ان کتاب الابرار لفی علیین و ما ادریک ما علیون کتاب مرقوم یشهده المقربون [173]  
نه چنین است ، به درستیکه نامه عمل و حقائق کردار افراد پاک و صالح العمل در مکان مرتفع و عالی قرار دارد ، و آن علیون است . می‌دانی علیون چیست ؟ عالمی است ملکوتی که آن عبارت است از ثبت و ضبط اعمال صالحه ، و آن در حضور و شهود مقربین درگاه خدا است .  
از این آیات استفاده می‌شود که مقربون که همان صاحبان یقینند ، افرادی هستند که به ملکوت و حقائق عالم پیوسته ، و قلبشان از جنبه مشاهده خلقی عبور نموده است ، آنها از خدا محجوب نیستند ، و حجاب قلبی که عبارت است از جهل و معصیت و شک و نفاق در آنها نیست ، آنها صاحبان یقینند که علیون و حقائق ملکوتیه ابرار و اخیار را می‌بینند ، کما آنکه حقائق ملکوتیه اشرار و اهل معاصی را که عبارت از جحیم است نیز مشاهده می‌کنند .  
بنابراین امام که هدایت‌به امر ملکوتی می‌کند ، حتما باید دارای مقام یقین باشد ، و عالم ملکوت بر او منکشف بوده باشد ، و متحقق به کلمات الله بوده باشد ، و چون ذکر شد که ملکوت همان وجهه باطنی موجودات است پس این آیه شریفه :  
«و جعلناهم ائمة یهدون بامرنا»[174] به خوبی می‌رساند که هر چه راجع به امر هدایت است ، که عبارت از قلوب و اعمال بوده باشد باطن و حقیقت او در دست امام است ، و وجهه ملکوتی و امری آن حاضر در مشهد امام بوده ، لحظه‌ای از او غائب نخواهد بود .
<span class="chapter">

#### تحقق امیرالمؤمنین به مقام امامت و ولایت
</span>

القابی که حضرت رسول الله به امیرالمؤمنین داده‌اند مجموعا دلالت بر این درجه برای حضرت امیرالمؤمنین علیه السلام می‌کند ،  
قندوزی روایت کند که آن حضرت فرمودند : یا علی انت تبرء ذمتی و انت‌خلیفتی علی امتی[175]  
ای علی تو هستی که ذمه مرا ابراء میکنی ، و جانشین من بر امت من هستی!باید دانست که مقصود از ابراء ذمه این نیست که علی امیرالمؤمنین من باب مثال چند درهم قرض رسول الله را بپردازد ، بلکه منظور آنست که عهدی که با خدا بسته‌ام که اداء رسالت کنم و حق را به مردم برسانم ، و آنها را به سوی خدا هدایت کنم ، ای علی!تو هستی که این دین را ادا میکنی ، و برای انجام این منظور کمر بسته‌ای!و به واسطه نفس قدسیه خود با قلوب و ارواح بنی آدم از باطن ، و با زبانها و افعال آنها در ظاهر سر و کاری داری!  
و نظیر همین معنی است روایاتی که دلالت میکند که یا علی انت تفضی دینی ، تو هستی که دین مرا ادا میکنی ، و این دسته از روایات نیز بسیار است .  
ابن جوزی با اسناد خود از احمد بن حنبل با اسناد متصل از انس روایت میکند که : ما به سلمان فارسی گفتیم : از رسول خدا سئوال کن : که وصی او کیست ؟  
فسال سلمان رسول الله صلی الله علیه و آله ، فقال : من کان وصی موسی بن عمران ؟ فقال : یوشع بن نون قال : ان وصیی و وارثی و منجز وعدی علی بن ابیطالب علیه السلام .  
سلمان از رسول الله سئوال نمود ، حضرت فرمودند : وصی موسی بن عمران که بود ؟ سلمان گفت : یوشع بن نون بود ، حضرت فرمود : به درستی که وصی من ، و وارث من ، و وفا کننده به سرعت‌به وعده من ، علی بن ابی طالب علیه السلام است .  
سپس گوید : اگر گفته شود که حدیث وصیت را ضعیف شمرده‌اند ، گوئیم : آن حدیثی را که ضعیف شمرده‌اند در سلسله سند او اسمعیل بن زیادة است ، که دارقطنی درباره او سخن گفته ، و علت گفتگو درباره او این است که بعد از آنکه گفته و منجز وعدی نیز گفته است : و هو خیر من اترک بعدی ، علی بهترین فردیست که من در میان شما می‌گذارم ، و بهترین افراد بشر بعد از من است ، بدین جهت‌حدیث او را ضعیف شمرده‌اند .
<span class="chapter">

#### حدیث انس راجع به ولایت امیرالمؤمنین
</span>

اما حدیثی که من از احمد بن حنبل روایت کردم ، در اسنادش ابن زیاده نیست ، و نیز آن زیاده در ذیل آن وجود ندارد ، این یک حدیث مستقلی است ، و آن حدیث مستقل دیگری . [176]  
ابو نعیم حافظ اصفهانی و شیخ الاسلام حموینی از انس روایت کنند که گفت : قال رسول الله صلی الله علیه و آله : یا انس!اسکب لی وضوئا ، ثم قام فصلی رکعتین .  
ثم قال : یا انس اول من یدخل علیک من هذا الباب ، امیرالمؤمنین ، و سید المسلمین ، و قائد الغر المحجلین ، و خاتم الوصین .  
قال انس قلت : اللهم اجعله رجلا من الانصار ، و کتمته ، اذ جاء علی ، فقال : من هذا یا انس ؟  
فقلت علی ، فقام مستبشرا فاعتنقه ، ثم جعل یمسح عرق وجهه بوجهه ، و یمسح عرق علی بوجهه ،  
قال علی : یا رسول الله لقدر ایتک صنعت شیئا ما صنعت بی من قبل  
قال : و ما یمنعنی و انت تؤدی عنی ، و تسمعهم صوتی ، و تبین لهم ما اختلفوا فیه بعدی[177]  
انس می‌گوید رسول الله به من فرمود : آب وضوئی برای من مهیا کن!سپس برخاست و دو رکعت نماز گذارد ، سپس فرمود : ای انس! اولین کسی که از این در بر تو وارد می‌شود ، امیر و سالار مؤمنین و آقا و مولای مسلمین ، و پیشوای شرفاء و تابنده چهره‌های بهشت که در غرفات آمنه پروردگار جای دارند ، و خاتم اوصیاء من خواهد بود .  
من با خود گفتم : بار پروردگار!او را مردی از انصار قرار بده ، و این دعا را از رسول الله مخفی داشتم ، که ناگهان علی وارد شد ، حضرت فرمود : ای انس کیست ؟ عرض کردم علی است ، حضرت با شادمانی‌ای هر چه تمامتر برخاست ، و دست بگردن او انداخت ، و صورت به صورت او میسود ، و عرق صورت خود را به صورت او مسح می‌نمود ، و عرق علی را با صورت خود مسح می‌نمود .  
علی می‌گوید : یا رسول الله!امروز کاری دیدم که با من کردی ، که تا به حال چنین ننموده بودی ؟  
حضرت فرمود : چه باز می‌دارد مرا از این گونه رفتار درباره تو ؟ تو هستی که دین مرا ادا کنی ، و صدای مرا به جهانیان برسانی ، و در اختلافاتی که بعد از من بوجود آید ، حق را برای آنان آشکارا گردانی .  
ابو نعیم حافظ با سند خود از ابو برزة اسلمی روایت کند که قال رسول الله :  
ان الله تعالی عهد الی عهدا فی علی فقلت : یا رب بینه لی .  
فقال : اسمع!ان علیا رایة الهدی ، و امام اولیائی ، و نور من اطاعنی ، و هو الکلمة التی الزمتها المتقین ، من احبه احبنی ، و من ابغضه ابغضنی ، فبشره بذلک ، فجاء علی فبشرته بذلک ،  
فقال یا رسول الله : انا عبدالله ، و فی قبضته ، فان یعذبنی فبذنبی ، فان یتم الذی بشرتنی به ، فالله اولی بی .  
قال صلی الله علیه و آله : قلت : اللهم اجل قلبه ، و اجعل ربیعه الایمان ، فقال الله تبارک و تعالی : قد فعلت‌به ذلک ، ثم انه رفع الی انه سیخصه بالبلاء .  
فقلت : یا رب!انه اخی و صاحبی ، فقال تعالی : انه شیئی قد سبق ، انه مبتلی و مبتلی به[178]  
حضرت رسول الله صلی الله علیه و آله فرمودند : خداوند تعالی درباره علی با من عهدی نموده است : علی پرچم هدایت ، و امام اولیاء من ، و نور کسانی که مرا اطاعت کنند خواهد بود ،  
و اوست کلمه الهیه‌ای که من او را ملازم تقوی و متقین قرار دادم[179] ، کسی که او را دوست دارد مرا دوست داشته ، و کسی که او را مبغوض دارد مرا مغبوض داشته است  
ای پیغمبر!تو علی را به این عهدهای من بشارت ده!علی آمد و من او را به بدینها بشارت دادم .  
گفت ای رسول خدا!من بنده و عبد خدا هستم ، پس اگر مرا عذاب کند در اثر گناه و مخالفتی است که از من سرزده است ، و اگر این عهودیرا که به من بشارت داده است‌بر من تمام کند ، باز هم او صاحب ولایت است و صاحب اختیار و اولی به من است .  
حضرت رسول الله صلی الله علیه و آله عرض کردند : بار پروردگارا!قلب او را روشن گردان و او را ربیع و بهار ایمان قرار بده!  
خداوند تبارک و تعالی خطاب کرد : که دعایت را مستجاب نمودم ، و او را چنین گردانیدم ،  
سپس خطاب فرمود : من بلای شدید و امتحانات قوی را بر او اختصاص داده‌ام!  
عرض کردم : بار پروردگار!آخر او برادر من و جانشین من است ، خدای تعالی فرمود این قضائیست که گذشته و حتما باید واقع شود ، علی با ابتلائات شدید مواجه خواهد شد و مردم نیز بواسطه چنین امامی در ابتلا و در امتحان خواهند افتاد .
<span class="chapter">

#### مکر و آزار قریش به امیرالمؤمنین
</span>

و قندوزی حنفی از کتاب «مناقب موفق بن احمد خوارزمی و حموینی با اسناد خود از ابی عثمان نهدی از امیرالمؤمنین علی بن ابیطالب علیه السلام روایت کند :  
قال : کنت امشی مع رسول الله صلی الله علیه و آله و سلم ، فاتینا علی حدیقة فاعتنقنی و اجهش باکیا فقلت : ما یبکیک یا رسول الله ؟ فقال : ابکی لضغائن فی صدور قوم لا یبدونها لک الا بعدی!  
فقلت فی سلامة من دینی ؟  
فقال : فی سلامة من دینک[180]  
امیرالمؤمنین علیه السلام فرماید : من با پیغمبر خدا راه می‌رفتیم ، تا در باغی داخل شدیم ، حضرت یکباره مرا در آغوش گرفت ، و شروع کرد به گریه کردن .  
من عرض کردم : علت گریه شما چیست ؟ فرمود : گریه کردم بر کینه‌ها و حقدهائیکه در سینه های جماعتی است از تو ، و ظاهر نمی‌کنند آنها را بر تو مگر بعد از رحلت من!  
من عرض کردم یا رسول الله!آیا در آنوقت دین من سالم خواهد بود ؟ ( یعنی به هوای نفس مبتلی نمی‌شوم ، و در اثر انتقام از آنها میل نفس و ریاست را بر میل خدا ترجیح نمی‌دهم ، و بر همین رویه و صراط مستقیم خواهد بود ؟ )  
فرمود : بلی ، در آن هنگام در سلامت دین خواهی بود .  
و نیز اشعاری از آن حضرت روایت کرده است ، قال و فی دیوانه کرم الله وجهه :  
تلکم قریش تمنانی لتقتلنی فلا و ربک ما بزوا و لا ظفروا  
اما بقیت فانی لست متخذا اهلا و لا شیعة فی الدین اذ فجروا  
قد بایعونی فلم یوفوا ببیعتهم و ما کرونی فی الاعداء اذ مکروا[181]  
حضرت امیرالمؤمنین علیه السلام در دیوان شعری که منسوب به آن حضرت است چنین سروده‌اند :  
این جماعت قریش بودند که آرزو داشتند مرا بکشند ، سوگند به پروردگار تو که ابدا آنها چنین غلبه‌ای ننمودند و چنین ظفری بدست نیاوردند .  
اگر در من حیاتی باشد و از این پس بقائی داشته باشم ، من آن مردی نیستم که برای خود در دین خدا ، از این مردم فاجر گروه و دسته‌ای قرار دهم و شیعه وپیروانی بسازم .  
آنها با من بیعت کردند ولی وفا به عهد و بیعت خود ننمودند ، و در هنگامی که دشمنان با من مکر و خدعه می‌کردند ، آنان نیز با دشمنان همدست و همداستان شده و با من از در مکر و خدیعت درآمدند .
<span class="chapter">

### پی نوشت ها
</span>

[160] سوره سجده : 32 - آیه 24  
[161] سوره بقره آیه 124  
[162] سوره ابراهیم : 14 - آیه 41  
[163] سوره حجر : 15 آیه 51 - 55  
[164] سوره هود : 11 - آیه 71 - 73  
[165] نساء : 4 آیه 63  
[166] سوره انبیاء 21 - آیه 73  
[167] سوره یس : 36 - آیه 83  
[168] سوره قمر : 54 - آیه 50  
[169] سوره اعراف : 7 - آیه 54  
[170] سوره سجده : 32 - آیه 24  
[171] سوره انعام : 6 - آیه 75  
[172] سوره تکاثر : 102 - آیه 6  
[173] سوره مطففین : 83 - آیه 21  
[174] سوره انبیاء : 21 - آیه 73  
[175] ینابیع المودة ص 348  
[176] «تذکرة الخواص صفحه 26  
[177] «حلیة الاولیاء» ج 1 صفحه 63 و «فوائد السمطین و «مطالب السئول صفحه 21 عن الحافظ ابی نعیم فی حلیته و نیز در «غایة المرام صفحه 16 آورده است ، و لیکن در صفحه 18 از ابن شاذان از طریق عامه با اسناد خود از انس نقل می‌کند با اختلاف تعبیراتی و در ذیلش می‌گوید که حضرت فرمودند : انت منی تؤدی عنی ، و تؤدی دینی ، و تبلغ رسالاتی ، فقال علی علیه السلام یا رسول الله : اما انت تبلغ الرساله قال : بلی و لکن تعلم الناس من بعدی تاویل القرآن ما لا یعلمون و تخبرهم بذلک . و ما مفصلا از این حدیث در جلد دوم «امام شناسی بحث‌خواهیم کرد .  
[178] «حلیة الاولیاء» ج 1 ص 66 و فی «مطالب السئول ص 21 از حلیة الاولیاء بعین همان الفاظ نقل کرده مگر اینکه در مطالب السئول گفته : انه سیخصه من البلاء شیئی لم یخص به احدا من اصحابی . . . الخ  
[179] و این اشاره است‌به آیه کریمه در سوره فتح : «و الزمهم کلمة التقوی و کانوا احق بها و اهلها»  
[180] «ینابیع المودة صفحه 134  
[181] «ینابیع المودة صفحه 135
<span class="chapter">

## قسمت یازدهم : معنای امام ، علی علیه السلام و قسمت بهشت و جهنم
</span>
<span class="chapter">

### درس هشتم : ولایت تکوینی امام به اذن خدا بر نفوس سعدا و اشقیاء
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«یوم ندعوا کل اناس بامامهم ، فمن اوتی کتابه بیمینه فاولئک یقرؤن کتابهم و لا یظلمون فتیلا و من کان فی هذه اعمی فهو فی الاخرة اعمی و اضل سبیلا»[182]  
هر موجودی از موجودات خارجی ، حتی افعال انسان دو جنبه دارد ، یک جنبه ظاهر که مشهود و محسوس است و آنرا جنبه خلقی و ملکی گویند ، و یک جنبه باطن که مشهود و محسوس نیست و آنرا جنبه امری و ملکوتی نامند .  
جنبه ملکوتی و امری ، جنبه ایست که به وسیله آن جنبه ملکی و خلقی پیدا می شود ، مانند اراده انسان که به وسیله آن افعال را در خارج انجام می‌دهیم .  
امام کسی است که بتواند بنی آدم را از جنبه ملکوتی به سوی خدا هدایت کند ، و آن هدایت‌به امر است که زمانی و مکانی نیست ، آیه شریفه : «و جعلناهم ائمة یهدون بامرنا»[183] این افراد را معرفی می نماید .  
این آیه می‌رساند که آنچه را که امر هدایت‌به آن مربوط است که عبارت از قلب و عمل باشد ، باطن و حقیقت آن بدست امام است و آن باطن و حقیقت که جنبه امری آنست همیشه در نزد امام حاضر بوده و غائب نخواهد بود . و لازمه این مقام اطلاع بر اسرار ملکوت است که یقین از لوازم آن خواهد بود بنابراین مقام امامت از نبوت اشرف است .
<span class="chapter">

#### مقام امامت اشرف از نبوت است
</span>

در «کافی از حضرت صادق علیه السلام وارد است که : ان الله عز و جل اتخذ ابراهیم عبدا قبل ان یتخذه نبیا و ان الله اتخذه نبیا قبل ان یتخذه رسولا ، و ان الله اتخذه رسولا قبل ان یتخذه خلیلا ، و ان الله اتخذه خلیلا قبل ان یتخذه اماما ، فلما جمع له الاشیاء قال : انی جاعلک للناس اماما . قال : فمن عظمها فی عین ابراهیم قال : و من ذریتی ؟ قال لا ینال عهدی الظالمین قال : لا یکون السفیه امام التقی . [184]  
چون معنی نبوت اتصال قلب به عالم ملکوت و تلقی وحی از جبرئیل است ، در رسول این معنی قویتر و رؤیت ملائکه و فرشتگان وحی هم خواهد بود ، ولی در عین حال ممکنست که هیچکدام از آنها سیطره بر ملکوت بنی آدم نداشته باشند ، تا بتوانند با آن ، دل‌ها را به مطلوب برسانند ، ولی در امام به سبب این سیطره و احاطه بر قلوب ، آنها را به کمال و مقام واقعی خود سیر می‌دهند .  
مقام انبیاء و مؤمنین و علماء ، فقط مقام ارشاد و تبلیغ و ارائه طریق است و بس .  
قال الله تعالی : «و ما ارسلنا من رسول الا بلسان قومه لیبین لهم فیضل الله من یشاء و یهدی من یشاء»[185]  
این آیه حیطه ماموریت آنها را بیان می‌کند ، که مجرد بیان نمودن و ارائه طریق کردن است ، و اما اضلال و هدایت‌به دست‌خداست ، و آنها را از آن بهره‌ای نیست ، به خلاف امام که او به اذن خدا خودش هدایت می‌کند .  
در این باره همچنین میفرماید : «و قال الذی آمن یا قوم اتبعون اهدکم سبیل الرشاد»[186]  
مؤمن آل فرعون گفت : فقط از من پیروی کنید تا من طرق رشاد را بشمابنمایانم ، و نشان دهم ، و نیز فرمود : «فلولا نفر من کل فرقة منهم طائفة لیتفقهوا فی الدین و لینذروا قومهم اذا رجعوا الیهم لعلهم یحذرون [187]  
چرا از هر جمعیت و فرقه‌ای ، دسته‌ای از آنان کوچ نمی‌کنند و برای تعلم احکام و معالم دین به مراکز علم نمی‌روند ، تا از معارف الهیه و احکام و معالم دین خبیر و دانا شده ، و در حین مراجعت به قوم و قبیله خود آنها را از عواقب وخیم گناه و انحراف برحذر دارند .  
باری اینها همه ارائه طریق است نه منصب امامت .
<span class="chapter">

#### معنای امام
</span>

بنابراین ، گفتار و اقوال فقها فقط از باب نقل روایت و بیان حکم است نه از جهت‌حجیت رای و فعل و قول ، و غلط است که کسی به آنها امام بگوید ، امام آنست که بواسطه وصول به مقام یقین ، و کشف ملکوت ، هیمنه بر عالم امر پیدا نمود ، و باطن افعال بر او مشهود گردد ، و بتواند با سیطره بر باطن ، قلوب را به مقاصد و غایات رهبری کند .  
امر ، همان اذن است که به وسیله آن از انبیاء بزرگ معجزه سر میزند ، مرده زنده کرده‌اند ، و کارهای خارق العاده انجام داده‌اند .  
حضرت عیسی بن مریم علی نبینا و آله و علیه السلام به بنی اسرائیل فرمود :  
«انی قد جئتکم بآیة من ربکم انی اخلق لکم من الطین کهیئة الطیر فانفخ فیه فیکون طیرا باذن الله و ابرئ الاکمه و الابرص و احیی الموتی باذن الله و انبئکم بما تاکلون و ما تدخرون فی بیوتکم ان فی ذلک لآیة لکم ان کنتم مؤمنین [188]  
من برای شما از خدا ، نشانه و علامتی بر پیغمبری خود آورده‌ام : من از گل برای شما پرنده‌ای می‌سازم سپس در او میدمم به اذن خدا ، به پرواز در میآید ، و من کور مادرزاد را شفا میدهم ، و مرض پیسی را شفا می‌دهم ، و مردگان را زنده مینمایم به اذن خدا ، و از آنچه خورده اید و در خانه‌های خود ذخیره نموده‌اید بشما خبر می‌دهم ، اگر حاضر برای ایمان آوردن شوید ، در این کارهائیکه میکنم نشانه وعلامتی است از صدق دعوای من .  
در این آیه خوارق عادت را نسبت‌به عیسی بن مریم منوط به اذن خدا دانسته است و چون اذن خدا ، اجازه و امر اعتباری و ترخیص خارج از ملکوت نیست ، بنابراین به عیسی بن مریم قوه تصرف در امر ملکوت داده شده است که با اراده ملکوتیه خود در ملکوت اشیاء تصرف نموده ، و ماهیت را تبدیل و تغییر دهد ، مرده را زنده کند ، و مرض پیسی و کوری را شفا بخشد ، بدون اسباب و اعداد مقدمات در خارج .
<span class="chapter">

#### در امام باید قوه ملکوتیه نسبت به امور باشد
</span>

در ائمه علیهم السلام حتما باید این نیرو باشد تا از نقطه نظر ظاهر و باطن مقتدای بشر بوده ، و همه را به کمال تکوین و تشریع خود سوق دهند .  
ائمه نه تنها افراد خوب را هدایت نموده و به کمال خود میرسانند ، افراد شقی و بدبخت و زشت کردار را نیز هدایت نموده و به کمال خودشان میرسانند .  
«یوم ندعوا کل اناس بامامهم فمن اوتی کتابه بیمینه فاولئک یقرؤن کتابهم و لا یظلمون فتیلا و من کان فی هذه اعمی فهو فی الآخرة اعمی و اضل سبیلا»[189]  
روزی خواهد آمد که ما تمام افراد بشر را به توسط امامهای خودشان خواهیم خواند ، کسانی که نامه عمل بدست راست آنان داده شود ، کتاب و نامه عمل خود را میخوانند ، و می‌دانند که باندازه آن خط کوچک که روی درز و شق هسته خرما قرار دارد ، به آنها ظلم ننموده‌ایم ، و اما کسانیکه در این دنیا چشم دل خود را کور نموده‌اند آنان در آخرت کور و راه آنان گم خواهد بود .  
این آیه اولا می‌رساند که : تمام افراد مردم در هر زمان و مکان دارای امام هستند ، زیرا که بنحو اطلاق و عموم می‌فرماید : تمام افراد بشر را توسط امامشان به قیامت وارد خواهیم ساخت ، پس در هر زمان و مکان امامی است که او مربی امت‌خود بوده و اشقیاء و سعدا ، بسبب او داخل در بهشت و دوزخ می‌شوند ، یک دسته از امت اصحاب یمینند ، یعنی اهل سعادت ، و دسته‌ای دیگر کور که اهل شقاوتند ، مراد از این دسته همان اصحاب شمالند که در بعضی از آیات قرآن بدان تصریح شده است .  
«و اما من اوتی کتابه بیمینه فسوف یحاسب حسابا یسیرا»[190]  
و کسانیکه نامه عمل بدست راست آنان داده شود از آنان بزودی حساب کشیده خواهد شد بسیار آسان .  
«و اما من اوتی کتابه وراء ظهره فسوف یدعوا ثبورا»[191]  
و کسانی که نامه عمل از پشت‌سر به آنها داده خواهد شد آنان بدنبال هلاکت و بوار خواهند رفت .  
این دو دسته همان اصحاب یمین و شمالند که در هر قومی موجود بوده و بتوسط امامشان بدین مراحل خواهند رسید ، پس مراد از این دو دسته تمام افراد امت‌بدون امام خواهد بود .  
و اما اگر بخواهیم افراد بشر را چنان تقسیم کنیم که امام نیز داخل آنها باشد باید به تقریب دیگر مردم را سه دسته نمود یک دسته مقربون ، و دسته دوم اهل سعادت ، و اصحاب یمین ، دسته سوم اهل شقاوت و اصحاب شمال ،  
«فاصحاب المیمنة ما اصحاب المیمنة [192]  
و اصحاب یمین چقدر بزرگ و پراهمیتند اصحاب یمین .  
«و اصحاب المشئمة ما اصحاب المشئمة [193] و اصحاب شمال ، چقدر بدبخت و سیه روزند اصحاب شمال؛  
«و السابقون السابقون اولئک المقربون فی جنات و نعیم [194]  
و آن کسانی که در سیر به سوی خدا از همه سبقت گرفته‌اند ، آنان مقربین درگاه الهی هستند ، از حساب و کتاب و عرض و سئوال و میزان و صراط و دوزخ گذشته ، از مقربین خدا گشته و در حرم امن و امان الهی سکنی گزیده‌اند .  
«فی مقعد صدق عند ملیک مقتدر . »[195]  
آنان در دنیا این عقبات را طی کرده ، و در وقتی که افراد بشر سرگرم‌مشتهیات نفسانی بوده‌اند مشغول تصفیه حساب بوده ، و با سر و اندرون خود با خدا راز و نیازی داشته اند ، و ائمه علیهم السلام مسلما از این طبقه خواهند بود .  
اما اصحاب یمین ، خوبانند که افعال آنان طبق منطق عقل و دستور امام بوده ، از راستی و صدق و امانت و عبادت و کسب و کارهای خیر تجاوز ننموده‌اند ، لذا آنان اهل بهشت و نامه عمل از طرف راست که کنایه از طرف سعادت و فوز و نجات است‌به آنها داده خواهد شد ، و لیکن چون هنوز به حجابهای قلبی محجوب بوده و نتوانسته‌اند یکسره غیر خدا را فراموش کنند ، و پا بر عالم باطل و زینتهای دلفریب دنیا بزنند ، باید محاسبه شوند و آنان را در مقام و محل مقربین منزل و مقامی نیست .  
اما اصحاب شمال ، همان افرادی هستند که دستور عقل و انبیاء را بکار نبسته ، و بر علیه خود قیام نموده ، و از ستم به خویش خودداری نکرده‌اند ، آنها اهل فسق و فجور و خیانت و کذب و جنایت هستند ، که البته نامه عمل از طرف دست چپ که کنایه از ناحیه شقاوت و ظلمت و دوزخ است‌به آنها داده می‌شود ، چون ظهور و بروز این خیرات و برکات در مؤمنین و این فجور و خیانتها در فاسقین به علت ظهور ولایت امام بوده است ، بنابراین همه افراد امت‌بوسیله امامشان به بهشت‌یا دوزخ می‌روند .  
لذا در روایات بسیاری وارد است که علی قسیم الجنة و النار[196]  
علی تقسیم کننده بهشت و دوزخ است .  
این روایات نه تنها از طریق اهل بیت سلام الله علیهم اجمعین وارد شده است ، بلکه از طریق عامه نیز روایاتی در این باره وایت‌شده است .  
ما برای این روایات سه معنی می‌کنیم که آنها نیز مترتب بر یکدیگر می‌باشند . یعنی در سه مرحله متفاوت از نقطه نظر ظهور و خفا آنها را تفسیر می‌نمائیم :
<span class="chapter">

#### معنای روایات وارده بر اینکه علی قسمت کننده بهشت و جهنم است
</span>

اول : از نقطه نظر عمل ، و آن اینکه امیرالمؤمنین که از طرف خدا دارای مقام ولایت و امامت بوده ، فعل و گفتارش حجت است یعنی افراد مسلمان بلکه تمام افراد بشر ، باید در تمام شئون حیاتی خود به آن حضرت اقتدا کنند . بنابراین هر کس از آن حضرت پیروی کند مسلما اهل صدق ، و صفا ، و عبادت ، و تسلیم ، و جهاد ، و جود ، و ایثار خواهد بود ، و معلوم است که چنین شخصی اهل بهشت است ، چون بهشت ظهور افعال و ملکات نیک در عوالم دیگر است ، و هر کس دعوت آن حضرت را رد کند و اقتدا بسیره آن حضرت ننماید دروغ ، و خیانت ، و کم فروشی ، و رباخواری ، و زیاده طلبی ، و شهوت پرستی ، و نفع طلبی ، و هواخواهی ، و اعراض از ذکر خدا را دنبال کند مسلما اهل دوزخ است ، چون دوزخ نیز ظهور ملکات و افعال زشت در آن عوالم است ، و آنچه موجب تفریق و جدائی این دو دسته از هم گردیده است امر و نهی مقام ولایت است که دسته‌ای پذیرفتند و دسته‌ای رد کردند .  
بنابراین علی قسمت کننده بهشت و جهنم خواهد بود ، مانند معلمی که شاگردانی تربیت می‌کند ، و به آنها دروس را تعلیم می‌کند ، یک دسته کوشش میکنند ، و دروس را یاد می‌گیرند و دسته دیگر ، تن به تنبلی داده ، و از تعلم و یاد گرفتن ، ابا می‌کنند . معلم یک دسته را قبول و دسته دیگر را مردود می‌کند ، پس صحیح است که بگوئیم معلم دسته‌ای را به مقام بالا فرستاده و دسته‌ای را در مکان سابق خود زندان نموده است ، همچنین صحیح است که بگوئیم : علی قسیم الجنة و النار .  
دوم : از نقطه نظر حب و بغض ، چون نتیجه و روح عمل ، محبت است ، لذا افرادی که دارای محبت نباشند ، بلکه عیاذا بالله بغض آن حضرت را در دل بپرورانند آنها از حقیقت و واقع بسیار دورند ، کسی که چیزی را دوست داشته باشد مسلما آثار او را نیز دوست دارد کسانی که امیرالمؤمنین را دوست دارند ، از افعال و گفتار و سیره آن حضرت نیز مسرور ، و محبت این آثار را دارند ، و بالعکس کسانی که امیرالمؤمنین را دشمن دارند ، سیره و سنت آن حضرت را نیز مبغوض دارند ، لذا کردارشان طبعا کرداری خشن و ناپسند است ، و چون افعال نیک در انسان ایجاد محبت و صفا و نور می‌کند ، و افعال زشت موجب ظلمت ، و تاریکی قلب ، و قساوت می‌گردد ، بنابراین دوستان امیرالمؤمنین طبعا مردمی با حقیقت و با صفا و با محبت‌بوده ، قلب آنان پاکیزه و روح آنان نورانی‌تر و نفس آنان سبکتر است ، و دشمنان امیرالمؤمنین ، طبعا مردمی از حقیقت و صفا دور ، قلب آنان تاریک ، و نفس آنان خسته ، و سنگین ، و روح آنان آلوده است . و چون نتیجه اعمال نیک همان صفا و نورانیت و محبت‌به خداست ، و نتیجه اعمال زشت ظلمت و قساوت و اعراض از خداست ، بنابراین امیر المؤمنین به سبب تقسیم نمودن افراد مردم را به دو دسته محب و مبغض ، آنها را به دو دسته بهشتی و دوزخی تقسیم فرموده است .  
قندوزی حنفی از ابوصلت هروی روایت می‌کند ، که مامون از حضرت علی بن موسی الرضا علیه السلام سئوال کرد : که مرا خبر ده بچه علتی جدت امیرالمؤمنین علی علیه السلام قسیم جنت و نار است ؟  
حضرت رضا فرمودند : آیا خودت از پدرانت از عبدالله بن عباس روایت نمی‌کنی که او گفت : سمعت رسول الله یقول : حب علی ایمان و بغضه کفر  
از رسول خدا شنیدم که می‌فرمود حب علی ایمان و بغض علی کفر است ؟  
در جواب گفت : آری ،  
حضرت رضا فرمودند : چون بهشت جای مؤمنین و جهنم جای کافرین است ، اگر بنا بشود تقسیم ایمان و کفر بر مدار حب و بغض علی باشد بنابراین علی قسیم بهشت و جهنم شده است .  
مامون گفت : لا ابقانی الله بعدک انک وارث جدک رسول الله خداوند مرا بعد از تو زنده نگذارد ( که بر من مشکلی پیدا شود و تو نباشی که آن مشکل را حل کنی ) ، حقا تو وارث جدت رسول خدا هستی!  
ابوصلت می‌گوید : چون حضرت رضا علیه السلام از مجلس مامون به منزل خود مراجعت فرمود ، عرض کردم : فدایت‌شوم چقدر خوب پاسخ مامون را دادید حضرت فرمود : ای ابا صلت!این کلامی بود که بدون تامل قبلی یک مرتبه بر زبان من جاری شد ، و لقد سمعت ابی یحدث عن آبائه عن علی علیهم السلام انه قال رسول الله صلی الله علیه و آله : یا علی انت قسیم الجنة و النار یوم القیمة تقول للنار : هذا لی و هذا لک[197] من از پدرم شنیدم که از پدرانش نقل می‌کرد که رسول خدا صلی الله علیه و آله درباره علی علیه السلام فرموده است : ای علی تو قسمت کننده بهشت و جهنمی در روز قیامت ، به آتش میگوئی : این برای من است ، و آن برای تو .  
و نیز خوارزمی موفق بن احمد مکی با اسناد خود از نافع از ابن عمر روایت‌کرده است که او گفت : قال رسول الله صلی الله علیه و آله لعلی : اذا کان یوم القیامة یؤتی بک یا علی بسریر من نور ، و علی راسک تاج ، قد اضاء نوره و کاد یخطف ابصار اهل الموقف ، فیاتی النداء من عندالله جل جلاله : این وصی محمد رسول الله ؟  
فتقول : ها انا ذا!  
فینادی المنادی : ادخل من احبک الجنة و ادخل من عاداک فی النار فانت قسیم الجنة و النار[198]  
حضرت رسول الله به امیرالمؤمنین فرمودند : چون روز بازپسین شودای علی!تو را به روی یک تختی از نور در محشر بیاورند ، و بر سرت تاجی است که نور او صحرای محشر را روشن کند ، بطوری که نور چشمهای اهل موقف از شدت نور آن نزدیک می‌شود که از بین برود ، در این هنگام ندا از جانب خداوند جل و علا میآید کجاست وصی محمد رسول خدا ؟  
تو می‌گوئی منم اینجا!منادی ندا در می‌دهد : ای علی داخل کن در بهشت هر که تو را دوست دارد ، و داخل کن در دوزخ هر که تو را دشمن دارد ، ای علی بنابراین تو قسمت کننده بهشت و جهنم خواهی بود .  
و نیز ابن مغازلی شافعی با سند خود از ابن مسعود روایت کرده است که قال : قال رسول الله صلی الله علیه و آله : یا علی انک قسیم الجنة و النار ، انت تقرع باب الجنة و تدخلها احبائک بغیر حساب[199]
<span class="chapter">

### پی نوشت ها
</span>

[182] سورة اسراء : 17 - آیه 71 - 76  
[183] سوره انبیاء : 21 - آیه 73  
[184] «اصول کافی جلد 1 ص 175  
[185] سوره ابراهیم : 14 - آیه 4  
[186] سوره مؤمن : 40 - آیه 41  
[187] سوره توبه : 9 - آیه 123  
[188] سوره آل عمران : 3 آیه 49 - 50  
[189] سوره اسراء : 17 - 72  
[190] سوره انشقاق : 84 - آیه 7 - 8  
[191] سوره انشقاق : 84 - آیه 10 - 11  
[192] سوره واقعه : 56 – آیه 8  
[193] سوره واقعه : 56 – آیه 9  
[194] سوره واقعه : 56 - آیه 10 - 12  
[195] سوره قمر : 54 - آیه 55  
[196] ینابیع المودة 83 - 85  
[197] ینابیع المودة ص 85  
[198] ینابیع المودة ص 83  
[199] همان کتاب صفحه 84
<span class="chapter">

## قسمت دوازدهم : معنای وسیله در روایت پیغمبر صلی الله علیه و آله
</span>
<span class="chapter">

### ادامه درس هشتم
</span>
<span class="chapter">

#### معنای وسیله در روایت پیامبر اکرم
</span>

حضرت رسول الله فرمودند : ای علی تو قسمت کننده بهشت و آتشی ، تو در بهشت را میکوبی و دوستانت را بدون حساب داخل آن میکنی و در «فرائد السمطین حموینی از ابو سعید خدری روایت کند که حضرت رسول الله صلی الله علیه و آله فرمودند : چون دعا کنید ، و از خداوند عز و جل سئوالی بنمائید ، برای من وسیله را درخواست نمائید![200]  
عرض کردند : یا رسول الله «وسیله چیست ؟  
حضرت فرمودند : نردبانی است در بهشت که دارای هزار پله است ، و مسافت ما بین دو پله آن مسافتی است که اسب تندرو در مدت یکماه می‌پیماید ، یک پله آن زبرجد است ، تا پله دیگری لؤلؤ است ، تا پله دیگری یاقوت است ، تا پله دیگری زمرد است ، تا پله دیگری ، مرجان است ، تا پله دیگری کافور است ، تا پله دیگری عنبر است ، تا پله دیگری یلنجوج است ، تا پله دیگری نور است ، و همچنین از انواع جواهرات است .  
این نردبان در بین نردبان پیغمبران مانند ماه در میان ستارگان می‌درخشد ، پس منادی ندا در می‌دهد : اینست درجه و نردبان محمد خاتم الانبیاء ، و من در آن روز ردائی بر خود از نور انداخته ام ، و بر سر من تاج رسالت و افسر کرامت است ، و علی بن ابیطالب در مقابل من بوده ، و لوای حمد را بدست دارد در روی آن نوشته شده است : لا اله الا الله ، محمد رسول الله ، علی ولی الله ، و اولیاء علی المفلحون الفائزون بالله .  
نیست معبودی مگر خدا ، محمد است رسول خدا ، علی است ولی خدا ، و اولیاء و دوستان علی رستگارانند ، که به درجه ملاقات و زیارت خدا نائل آمدند .  
من از این نردبان بالا می‌روم ، و در پله آخر آن قرار می‌گیرم ، و علی از آن بالا می‌رود ، و یک پله پائینتر از من قرار می‌گیرد ، و پرچم حمد را در دست دارد ، در آن روز تمام انبیاء و مرسلین و صدیقین و شهداء و مؤمنین همگی بدون استثناء سرهای خود را از مقامات خود بلند می‌کنند و ما را تماشا می‌نمایند ، و می‌گویند :  
خوشا به حال این دو بنده خدا ، چقدر ، و تا چه سر حد خداوند آنها را بر ما فضیلت داده و به کرامتهای خود مکرم داشته است ؟  
در اینوقت منادی چنان ندا کند که صدای او را جمیع خلائق بشنوند : اینست‌حبیب خدا محمد ، و اینست ولی خدا علی ، پس رضوان خازن بهشت آید و گوید : پروردگار من مرا امر کرده است که کلیدهای بهشت را به تو بسپارم‌ای پیغمبر خدا!من آن کلیدها را قبول می‌کنم ، و به برادرم علی میدهم .  
پس مالک خازن آتش آید و گوید : که پروردگار من مرا امر کرده است که کلیدهای جهنم را بیاورم و به تو بسپارم‌ای پیغمبر خدا! من آنها را قبول می‌کنم ، و به برادرم علی می‌دهم .  
در این هنگام علی در آخر جهنم می‌ایستد ، و زمام جهنم را بدست می‌گیرد در حالیکه آتش او شعله می‌زند و حرارت او بالا می‌رود ، جهنم ندا می‌کند : ای علی!مرا واگذار ، نور تو شراره آتش مرا فرو نشانیده است ، علی به جهنم می‌گوید : اینست ولی ما ، او را واگذار ، و اینست عدو ما او را بگیر ، جهنم در آن روز اطاعتش نسبت به علی بیش از اطاعت غلامهای شماست نسبت به صاحبانش ، هنگامی که آنها را به امری فرمان دهند . بدینجهت کان علی قسیم الجنة و النار[201]  
سوم : از نقطه نظر تابش شعاع ولایت و ظهور و بروز حقائق و مخفیات و بروز استعدادات است ، و این مرحله احتیاج به دقت و تاملی دارد ، و برای روشن شدن این مرحله مقدمه‌ای به عنوان مثال و شاهد ذکر می‌کنیم :  
معلوم و مشهود است که در فصل زمستان که خورشید از زمین دور می شود ، و زمین حرارت خود را از دست می‌دهد ، تمام آثار و ظهورات زمین از بین می‌رود ، زمین فسرده و سرد ، آثار حیاتی خود را از دست می‌دهد ، و خواص و آثار موجودات در آن ظهوری ندارد ، درختان خشکیده ، نه برگ و نه میوه دارند ، گویا در زمین چوبهای خشکی فرو برده‌اند ، درخت‌سیب و گلابی ، انار و زردآلو و گردو و درختهای بی‌میوه همه در یک ردیف قرار می‌گیرند ، به طوری که ابدا از هم تمایزی و حد فاصلی ندارند ، چون در آن ظهور و فعلیت نیست ، و استعدادات کامنه آنها نیز مشهود نیست ، لذا همه با هم در یک ردیف حساب شده ، و به نام چوب خشک که نه ضرری دارد و نه نفعی به حساب می‌آیند .  
گلها و سوسن‌ها همه پژمرده و خراب و بی‌اثر ، نه از گل یاس و رازقی بوئی ، و نه از گیاههای بدبو اثری ، نه گل سرخ طراواتی دارد ، و نه گل خرزهره تلخی و تندی نشان می‌دهد .  
بلبلان و قناریان و زاغان و کرکسان همه و همه در آشیانهای خود خزیده‌اند ، و مارها و عقربها نیز با مرغان دلربا همه خفته ، و در لانه‌های خود فسرده و بی‌حس افتاده‌اند .  
همین که خورشید جهان‌تاب با فرا رسیدن فصل بهار و تابستان به زمین نزدیک شد ، و شعله های زنده کننده حیات‌بخش خود را به زمین فرستاد ، آن استعدادات مخفیه همه به مرحله فعلیت میرسند . از درخت سیب شاخها ، و برگها و میوه های سرخ ، و معطر و شیرین ، صحنه باغ را می‌آراید ، و از درخت گلابی ، این میوه خاص بیرون می‌آید ، درخت زردآلو با آن منظره دلنشین خود و میوه‌های زرد و خوش طعم و معطر حد فاصل و مایز وجودی خود را از سایر همقطاران خود در فضای باغ اعلان می‌کند ، و نیز درختهای بی‌بار و درختهائی که میوه های تلخ و ترش و مضربه بار می‌آورند ، مانند بعضی از درختهای جنگلی ، آنها نیز بی‌شخصیتی و بی‌اثری خود را ابراز نموده ، و در مقابل درختان دیگر سرافکنده ، و مجال غرور و استکبار و بلند منشی در آنها نمی‌ماند .  
مرغها و بلبلها همه در فضای باغ به نغمه‌سرائی مشغول ، و زاغان و کرکسان نیز به دنبال جیفه ها و طعمه های خود در پروازند .  
موشها و مارها و عقربها همه اظهار وجود نموده لای سنگها و رودخانه ها در حرکت می‌آیند ، اینها همه و همه در اثر تابش خورشید ، و ظهور گرمای حیات‌بخش آن است  
خورشید که تابید ، هر موجودی استعداد خود را ظهور می‌دهد ، و مراحل ، مختفیه خود را آشکار می‌سازد ، و قبل از طلوع و تابش آن در موجودات ، فرق و تمایزی نبود .  
خورشید ولایت نیز چنین است ، قبل از آنکه طلوع کند ، و بر قلوب بتابد ، و امر و نهیی پیدا شود ، همه افراد در یک ردیف به طور ساده زیست می‌نمودند ، نه سعید را از شقی تفاوتی بود ، نه بهشتی را از جهنمی ، نه مؤمن را از کافر ، نه عادل را ازفاسق ، نه محب را از مبغض ، و نه موحد را از مشرک «کان الناس امة واحدة [202]  
همه و همه در یک ردیف قرار گرفته ، و چه بسا ممکن بود اشقیا خود را از سعدا بهتر دانند ، و به خود بیشتر بالند .  
همین که آفتاب ولایت طلوع کرد و ، بر جانهای فسرده تابید ، و نفوس را به جنبش انداخت سرائر و ضمائر و غرائز هر یک از افراد انسان طلوع نموده ، و با اختیار یا راه سعادت را طی کرده و آن استعدادات روشن و نورانی را به مرحله فعلیت می‌رسانند ، و در اشقیاء نیز آن خبث‌سریرت را به سبب تمرد و انکار و جحود قلبی آنان ظاهر نموده ، و در مراحل فعل و گفتار ، آثار زشت و بدی از خود بروز می‌دهند .  
پاک‌فطرتان صفوف عبودیت را منظم ، دنیا را از تواضع ، و انفاق ، و ایثار ، و رحم ، و انصاف ، و یتیم‌نوازی ، و صدق و صفا ، و عدل ، و توحید پر می‌کنند ،  
و زشت سرشتان نیز صفوف ، فجور ، و فسوق خود را تشکیل و دنیا را از خیانت و زشتی و قساوت و پایمال ساختن حقوق و اموال و دروغ و ظلم و شرک پر میکنند .  
«لیهلک من هلک عن بینة و یحیی من حی عن بینة و ان الله لسمیع علیم [203]  
و به عبارت دیگر چون امام ، حقیقت و روح قرآن است ، همانطور که اثر قرآن شفا و نور رحمت برای مؤمنین است و موجب ترقی و تکامل آنها و درباره ظالمین موجب ظلمت ، و خسار ، و وبال و تبار ، و موجب ازدیاد قساوت و ظلمت آنهاست ، همینطور وجود امام علیه السلام دارای این اثر و خاصه است .  
«و تنزل من القرآن ما هو شفاء و رحمة للمؤمنین و لا یزید الظالمین الا خسارا »[204]  
آیات قرآن بر مؤمن خوانده می‌شود و در اثر پذیرش دل او ، و خضوع و خشوع قلب او ، و ازدیاد ایمان و توکل او ، موجب ترفیع مقام و منزلت ، و چون بر کافر خوانده شود در اثر رد نمودن دل او و انکار نمودن و مقابله کردن و تمرد نمودن ، موجب ازدیادظلمت و خسارت است .  
خورشید ولایت که تابید دلهای مؤمنین چون چراغ نورانی از آن حرارت و نور بهره می‌گیرد ، و بوی عطر جانبخش از جان و سر آنان برمی‌خیزد و فضای عالم انسانیت را معطر می‌سازد ، و دلهای کافرین از آن خسته و ملول و کدر می‌شود ، و بوی تعفن که در آنها مختفی بود مشام انسانیت را ناراحت ، و دماغ عقل و حق را خسته و ملول می‌نماید .  
امام از نقطه نظر ملکوت و قلوب بنی آدم هر استعدادی را به ظهور رسانیده ، و آنرا در راه و روش خود به مقصد می‌رساند . مؤمنین را به بهشت و کافرین را به دوزخ می‌فرستد و هر جنبنده را از نقطه نظر ملکوتش به راه و صراطی که متناسب با آن است حرکت می‌دهد .  
«و ما من دابة الا هو آخذ بناصیتها ان ربی علی صراط مستقیم [205]  
برای هر یک از مؤمنین در بهشت مقامی معلوم ، و جائی معین ، و برای هر یک از کافرین در دوزخ مکانی معلوم و مشخص است ، و وصول به این غایت به توسط امام است ، که هر کس را در راه و مقصد خودش از نقطه نظر تکوین هدایت نموده ، و از نقطه نظر تشریع به علت قبول و ردی که مؤمنین و کافرین را در دو صف متمایز و متقابل قرار می‌دهد ، همه را به کمال استعداد خود رهبری می‌نماید .  
بنابراین چه عالی و چه خوب فرمود حضرت رسول الله صلی الله علیه و آله : که علی قسیم الجنة و النار .  
ابن شهرآشوب گوید : شریک قاضی و عبدالله بن حماد انصاری گفتند : که ما به دیدن اعمش در همان مرضی که با او وفات یافت رفتیم ، و در نزد او ابن شبرمه ، و ابن ابی لیلی ، و ابوحنیفه برای عیادت نیز آمده بودند .  
ابوحنیفه به اعمش گفت : ای ابا محمد از خدا بپرهیز ، و در نفس خود نظری کن ، امروز در آستان مرگی و آخر روز تو از ایام دنیا و اولین روز تو از روزهای آخرت است ، و عادت تو چنین بوده که درباره علی روایاتی نقل کرده‌ای که اگر از آن توبه کنی برای تو بهتر است .  
اعمش گفت : مثل چه ؟  
ابو حنیفه گفت : مثل حدیث عبایة اسدی : ان علیا قسیم الجنة و النار  
اعمش گفت : مرا بنشانید ، و تکیه دهید ، به آن خدائی که مصیر من بسوی اوست ، برای من روایت کرد : موسی بن طریف ، امام بنی اسد از عبایة بن ربعی ، امام حی که گفت : سمعت علیا یقول : انا قسیم النار اقول هذا ولیی دعیه و هذا عدوی خذیه  
شنیدم از علی که می‌گفت من تقسیم کننده آتش هستم ، به او می‌گویم این ولی من است او را بگذار ، و این دشمن است‌بگیر .  
و حدیث کرد مرا ابوالمتوکل ناجی ، در زمان امارت حجاج ، از ابوسعید خدری از پیغمبر اکرم صلی الله علیه و آله : که چون روز قیامت شود ، خداوند عز و جل امر می‌کند پس من و علی بر صراط می‌نشینیم و خطاب به ما می‌رسد : داخل کنید در بهشت هر کس به خدا ایمان آورده و شما را دوست داشته‌اند ، و داخل کنید در آتش هر کس را که به خدا کافر شده و شما را دشمن داشته است . ( و به لفظ دیگر بیندازید در بهشت کسی که شما را دوست داشته و بیفکنید در دوزخ کسی که شما را دشمن داشته است )  
و حدیث کرد مرا ابووایل که روایت کرد برای من ابن عباس : قال : قال رسول صلی الله علیه و آله : اذا کان یوم القیمة یامر الله علیا ان یقسم بین الجنة و النار ، فیقول للنار خذی ذا عدوی و ذری ذا ولیی .  
در این هنگام ابوحنیفه ازار خود را بر سر انداخته ، و گفت : برخیزید ، ابو محمد تا به حال سخنی از این بزرگتر نگفته است[206]  
و نیز قندوزی گوید : در کتاب جواهر العقدین دارقطنی از ابی الطفیل عامر بن واثله الکنانی تخریج کرده است که : ان علیا قال حدیثا طویلا فی الشوری ، و فیه انه قال لاهل الشوری : فانشدکم بالله هل فیکم احد ، قال له رسول الله صلی الله علیه و آله : انت قسیم النار و الجنة غیری ؟ قالوا اللهم : لا .  
در مجلس شوری که عمر انتخاب خلیفه بعد از خود را در شش نفر گذارده بود ، امیرالمؤمنین علیه السلام که در میان آنها و از جمله آنان بود ، ضمن حدیثی طویل به آنها فرمود : شما را به خدا سوگند می‌دهم آیا در میان شما غیر از من کسی هست که رسول خدا درباره او فرموده باشد : تو قسمت کننده آتش و بهشتی ؟ همه گفتند به خدا سوگند : نه . و در این زمینه سید اسمعیل حمیری قصائد بسیاری دارد مانند :
<span class="chapter">

#### اشعار سید حمیری و دعبل خزاعی با اشاره به روایت علی قسیم الجنه و النار
</span>

قسیم النار هذالی فکفی عنه لا یضرر  
و هذا لک نار فحوزی الفاجر الاکبر[207]  
و نیز گوید :  
ذاک قسیم النار من قیله خذی عدوی و ذری ناصری  
ذاک علی بن ابیطالب صهر النبی المصطفی الطاهر[208]  
و نیز گوید :  
علی ولی الحوض و الذائد الذی یذب عن ارجائه کل مجرم  
علی قسیم النار من قوله لها ذری ذا و هذا فاشر بی‌منه و اطعم  
خذی بالشوی ممن یصیبک منهم و لا تقربی من کان حزبی فتظلمی[209]  
دعبل خزاعی گوید :  
قسیم الجحیم فهذا له و هذا لها باعتدال القسم  
یزود عن الحوض اعدائه و کم من لعین طرید و کم  
فمن ناکثین و من قاسطین و من مارقین و من مجترم[210]  
و قندوزی گفته است : به شافعی نسبت داده شده که او این ابیات را سروده است :  
علی حبه جنة قسیم النار و الجنة  
وصی المصطفی حقا امام الانس و الجنة[211]  
علی است که محبت او سپر از آتش است ، و علی است که قسمت کننده آتش و بهشت است .  
علی است که به حقانیت وصی مصطفی است ، و علی است که امام جن و انس است .  
ابن اثیر گوید : با اسناد متصل خود از علی بن جزء ، قال سمعت ابا مریم السلولی یقول : سمعت عمار بن یاسر یقول : سمعت رسول الله صلی الله علیه و آله یقول لعلی بن ابیطالب : یا علی ان الله عز و جل قد زینک بزینة لم یتزین العباد بزینة احب الیه منها : الزهد فی الدنیا ، فجعلک لا تنال من الدنیا شیئا ، و لا تنال الدنیا منک شیئا ، و وهب لک حب المساکین ، و رضوابک اماما و رضیت‌بهم اتباعا ،  
فطوبی لمن احبک و صدق فیک ، و ویل لمن ابغضک و کذب علیک ،  
فاما الذین احبوک و صدقوا فیک فهم جیرانک فی دارک ، و رفقائک فی قصرک و اما الذین ابغضوک و کذبوا علیک ، فحق علی الله ان یوقفهم موقف الکذابین یوم القیمة[212]  
علی بن جزء می‌گوید : از ابو مریم سلولی شنیدم که می‌گفت : از عمار بن یاسر شنیدم که می‌گفت : از رسول خدا صلی الله علیه و آله شنیدم که به علی بن ابیطالب می‌گفت :  
ای علی : خدای عز و جل تو را به زینتی زینت کرده است که هیچیک از بندگان خود را بزینتی محبوبتر از این زینت ننموده است ، و آن زینت ، زهد و بی‌اعتنائی و بی‌رغبتی نسبت‌به امور دنیا است :  
و بنابراین موهبت ، تو را طوری قرار داده است که از مال و منال و جاه واعتبارات دنیا چیزی را نائل نمی‌شوی و به چنگ نمی‌آوری ، و دنیا نیز نمی‌تواند چیزی را از تو نائل شود و به چنگ آورد-و دیگر آنکه محبت مساکین و درویشان را به تو عنایت فرموده است ، و این طبقه و گروه از فقرا تو را امام پسندیده خود می‌دانند ، و تو آنان را پیروان پسندیده خود می‌دانی .  
پس خوشا به حال کسی که تو را دوست داشته باشد ، و در راه تو قدم راستین صدق و صفا پیش نهد ، و وای بر کسی که تو را دشمن دارد ، و در راه تو قدم خدعه و مکر و تلبیس و تدلیس جلو بگذارد ، و بر تو دروغ بندد .  
اما آن گروهی که تو را دوست دارند ، و در راه تو به صدق و صفا رفتار کنند ، آنان همسایگان خانه بهشتی تو هستند ، و رفقای تو در قصر ملکوتی تو می‌باشند .  
و اما آن دسته‌ای که تو را دشمن دارند ، و بر تو با کذب و دروغ رفتار کنند ، پس بر خدا فرض و حتم است که آنانرا در موقف کذابین در روز قیامت قرار دهد .
<span class="chapter">

### پی نوشت ها
</span>

[200] و لذا مستحب است هنگام شروع به نماز قبل از تکبیرات افتتاحیه بگوئیم : اللهم رب هذه الدعوة التامة و الصلوة القائمة بلغ محمدا صلی الله علیه و آله الدرجة و الوسیلة و الفضل و الفضیلة  
[201] ینابیع المودة ص 84 و مقداری از این روایت که تقریبا دو ثلث آن است مرحوم کلینی در روضه کافی صفحه 24 و 25 در ضمن خطبه وسیله که امیرالمؤمنین علیه السلام هفت روز بعد از رحلت رسول خدا در مدینه راجع به غصب خلافت و ارائه مقامات خود انشاء کردند ذکر می‌کند .  
[202] سوره بقره : 2 - آیه 213  
[203] سوره انفال : 8 - آیه 43  
[204] سوره اسراء : 17 - آیه 82  
[205] سوره هود : 11 - آیه 11  
[206] مناقب ج 1 ص 374  
[207] دیوان حمیری ص 252 و اصل آنرا از اعیان الشیعه ج 12 : 242 و المناقب جلد 2 : 159 و 194 و 233 و 288 و جلد 3 : 90 و 91 آورده است  
[208] دیوان حمیری ص 245 و اصل آنرا از اعیان الشیعه جلد 12 : 246 و المناقب جلد 2 : 125 و 159 آورده است .  
[209] دیوان حمیری ص 399 و اصل آن را از اعیان الشیعه و المناقب و الکنی و الالقاب آورده است .  
[210] مناقب ابن شهرآشوب جلد 1 ص 349  
[211] ینابیع المودة ص 86  
[212] اسد الغابة جلد 4 ص 23
<span class="chapter">

## قسمت سیزدهم : ملاک پاداش اعمال ، معنای صراط ، صدور گذرنامه صراط بنا بر روایت عامه توسط علی علیه . . .
</span>
<span class="chapter">

### درس نهم : در معنی ولایت تکوینی
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم .  
قال الله الحکیم فی کتابه الکریم :  
«یوم ندعوا کل اناس بامامهم فمن اوتی کتابه بیمینه فاولئک یقرؤن کتابهم و لا یظلمون فتیلا-و من کان فی هذه اعمی فهو فی الاخرة اعمی و اضل سبیلا»[213]  
در بسیاری از روایات از طریق اهل بیت ، سلام الله علیهم اجمعین ، و از طریق عامه وارد است که پیغمبر صلی الله علیه و آله فرمودند : لا یجوز احد الصراط الا من کتب له علی الجواز[214]  
هیچکس از صراط نمی‌تواند عبور کند ، مگر آن کسی که علی برای او پروانه عبور بنویسد .
<span class="chapter">

#### تحقیق در حدیث لا یجوز احد الصراط الا من کتب له علی الجواز
</span>

ما قبل از اینکه این روایات را نقل کنیم برای فهمیدن معنی صراط و کیفیت نوشتن پروانه عبور ، ناچار مقدمه‌ای را ذکر می‌کنیم ، و آن اینکه :  
تمام موجودات همانطور که سابقا اشاره شد ظاهری دارند و باطنی ، و از جمله انسان و اخلاق و افعال انسان نیز دارای ظاهر و باطنی هستند . ظاهر آن را خلق و ملک ، و باطن آن را امر و ملکوت گویند . ظاهر مشهود و محسوس ، ولی باطن در این عالم مختفی است .  
میزان جزا و پاداش اعمال بر ملکوت و حقیقت اعمال است نه بر ظاهر آنها ، مثلا نمازی را که شخص می‌خواند از نقطه نظر ظاهر ممکن است تمام خصوصیات آداب واجبه و مستحبه از وضو ، و طهارت ، و قیام ، و استقبال و سجده ، و انگشتر عقیق ، و عطر ، و مسواک ، و لباس سفید ، و عمامه ، و غیرها همه در او رعایت شود ولی گاهی نیت ، همان تقرب به سوی خدا بوده و گاهی منظور خودنمائی و ریا باشد ، گر چه در هر دو صورت ظاهر نماز تفاوتی ندارد ، ولی جان و حقیقت او که عبارت از انگیزه و داعی نمازگزار است روح این نماز را در دو بعد متفاوت قرار داده است :  
یکی تقرب به خدا ، و دیگری تقرب به هوای نفس ، در صورت اول نماز ، انسان را به خدا نزدیک می‌کند ، و در صورت دوم دور می‌گرداند ، در صورت اول به بهشت می‌برد ، و در صورت دوم به دوزخ . روزه و جهاد ، و زکوة ، و حج ، و امر به معروف ، و نهی از منکر ، و قرائت قرآن ، و عیادت مریض ، و سایر اعمالی که ظاهر آن ستوده است همه دارای این ملکوت و حقیقت هستند ، و به مقدار شدت و ضعف نیت بجای آورنده آنها ، قدرت ایصال آنها به خدا تفاوت می‌کند ، به شدت و ضعف متغیر می‌گردد ، و اگر نیت غیر خدا باشد ، نه تنها انسان را نزدیک نمی‌کند ، بلکه دور می‌گرداند .  
معاصی و گناهان نیز دارای جان و روحی هستند که اختلافات شدت و ضعف ، کیفر بر اساس شدت و ضعف داعی شخص گناهکار بر معصیت است ، و احیانا ممکن است کسی صورت گناه انجام دهد ، ولی از روی عمد نباشد ، بلکه از روی خطا باشد در این صورت آن فعل عنوان عصیان نداشته و دور کننده نخواهد بود .  
در عالم حس و شهادت یعنی عالمی که ما با حواس ظاهر بدان ارتباط پیدا می‌کنیم ، که منظور همین عالم است ، ملکوت و واقعیت اعمال مخفی است ، و آنچه ظاهر و مشهود است همان پیکره و کالبد فعل است ، و لذا از نقطه‌نظر ظاهر معیار بزرگی و کوچکی اعمال در نظر گرفتاران در چاه طبیعت همان بزرگی و کوچکی عمل است ، نماز خواندن فراوان ، روزه گرفتن بسیار ، تظاهر بورع و تقوی نمودن ، حالت‌خضوع و فروتنی به خود بستن ، نرم و آرام‌سخن گفتن بسیار مطلوب ، و غیر آن نامطلوب ، ولی در عوالم معنی و ملکوت مطلب کاملا به عکس خواهد بود ، در آنجا ظاهر اعمال از نقطه نظر بزرگی و کوچکی ابدا مورد نظر نیست .  
آنچه معیار و میزان مطلوبیت و مرغوبیت است همان نیت و اخلاص و روحی است که عمل دارا بوده است ، در آنجا ظاهر اعمال مختفی و ملکوت و باطن اعمال ظهور دارد ، در اینجا ظاهر معلوم و باطن مخفی می‌باشد مانند عالم خواب و عالم بیداری .  
در عالم بیداری آنچه مشهود است و محسوس ، به کلی در عالم خواب از بین می‌رود ، و شخص که سر بر بستر خواب می‌گذارد تمام ظهورات و آثار عالم بیداری و خصوصیات و کیفیات این عالم را به کلی محو و نابود می‌بیند ، مثل آن که اصلا در تمام مدت عمرش چنین عالمی را ندیده است ، و چون بیدار می‌شود ، و این عالم ، خود را بر او عرضه می‌کند تمام خصوصیات عالم خواب را اعتباری پنداشته ، و مثل آن که اصلا در آن عالم نرفته است .  
تا هنگامی که انسان به عالم ملکوت را پیدا نکرده است غیر از مظاهر این عالم طبیعت و کالبد و پیکره ظاهر اعمال چیزی ادراک نمی‌کند ، ولی چون به واسطه مرگ طبیعی یا غیر آن اتصال با عوالم ملکوت پیدا می‌کند ، در آنوقت‌حقیقت و واقعیتهای اعمال بر او طلوع نموده ، و سر و کارش دیگر با آنها خواهد بود ، عالم شهادت دستخوش نسیان واقع شده و ظهورات نیتها و واقعیتها یک عالم نوین را با هزاران برابر آثاری قویتر از عالم حس بر انسان عرضه می‌دارند .
<span class="chapter">

#### تحقیق در معنای صراط
</span>

انسان در دنیا بوسیله نفس ، و صفات آن ، و استخدام افعال راهی را در معنی طی می‌کند ، و چون بازگشت نفوس به سوی خداست ، این راه در ملکوت و نفس انسان نیز به سوی خدا خواهد بود .  
افراد بنی آدم در پیمودن این راه بر حسب اختلاف قوای معنوی متفاوتند ، بعضی راه آنان بسیار مستقیم و بعضی کم و بیش منحرف و برخی کاملا در جاده انحراف در حرکت هستند .  
چون انسان از اول عمر خود تا آخرین لحظه حیات ، حالات متفاوتی دارد و ملکات روحیه و نفسیه او از حالات مختلفه ، که نتیجه اعمال متفاوته است حاصل می‌شود ، دائما از حالی به حال دیگر منتقل می‌شود ، تا آن که اگر کاملا حالاتش پسندیده و ممدوح باشد ، و فعلش صالح و نیتش تقرب به خدا بوده اخلاص در عمل نماید ، دائما از حالی به حالی و از کمالی به کمالی انتقال یافته و از مقربین درگاه او شده ، و از سابقین می‌گردد ، چنانچه لطف و عنایت خدا دست او را گیرد از کملین خواهد شد ، و اگر از متوسطین باشد ، یعنی نتواند یک باره غیر خدا را فراموش کند ، بلکه گاه گاهی نفس اماره و شهوت بر او غالب آمده ، و سیر او را متوقف یا احیانا کمی به عقب حرکت دهد ، ولی غالبا فعلش و گفتارش صالح و نیتش خالص باشد از اصحاب یمین خواهد بود ، و اگر نفس اماره همیشه رهبر او باشد ، و تمام سیر او در خلاف وصول به مراحل کمال انسانی صورت گیرد ، از اشقیاء و از اصحاب شمال می‌گردد .  
و این اختلاف راههائی که مردم دارند موجب اختلاف ملکوت آنها می‌گردد ، لذا بعضی راه را به سرعت طی می‌کنند ، و بعضی به بطوء ، و بعضی با نهایت مشقت و گرفتاری .  
این ملکوت در قیامت ظهور می‌نماید و آنجا که عالم حقیقت است ، مردم در درجات متفاوتی واقعند ، جهنمی که افروخته می‌شود ، ظهور و بروز عوالم شهوت ، و غضب ، و استکبار ، و شخصیت طلبی ، و اعراض از خدا ، و انغمار در معاصی است ، که به عبارت قرآن از او به حیات دنیا تعبیر می‌شود .  
بنابراین جهنم ملکوت دنیاست ، و صراطی که بر روی آن کشیده می‌شود راهی است که انسان باید در نفس خود طی کند ، تا به مقصود که خداست نائل گردد ، و چون این راه را انسان در دنیا طی می‌کند ، لذا این صراط نیز بر روی جهنم قرار می‌گیرد ، و چون هر کس حتما باید با مجاهده نفس ( در دنیا ) با شهوات ، بر مقصود فائز آید لذا عبور از جهنم برای تمام افراد حتی انبیاء و اولیای خدا ضروری است .  
وقتیکه آیه کریمه نازل شد : «و ان منکم الا واردها کان علی ربک حتما مقضیا ثم ننجی الذین اتقوا و نذر الظالمین فیها جثیا»[215] از رسول خدا سئوال کردند : شما هم وارد جهنم می‌شوید ؟ فرمود بلی و لکن ما مانند برق خاطف از آن عبور خواهیم نمود .  
بنابراین چون همه در دنیا آمده‌اند ، و همه نیز در نفس خود راهی به خدا داشته‌اند ، لذا باید همه در جهنم وارد شده ، و همه باید از صراط عبور کنند .  
آن کسانی که دل به دنیا ندادند ، و عقل خود را منکوب ننمودند ، و لحظه‌ای غیر خدا نپرسیدند ، مانند برق خاطف از روی جهنم که صراط است عبور می‌کنند ، بقیه افراد به حسب اختلاف حالشان در اخلاص ، سرعت آنها متفاوت است ، بعضی بسیار کند و بطئی حرکت می‌کنند ، و بعضی که از زمره اشقیاء بوده ، و راه آنها کاملا منحرف بوده از صراط غلطیده ، و در آتش می‌افتند .  
از عبدالله بن مسعود روایت است که رسول خدا صلی الله علیه و آله فرمودند : یرد الناس النار ، ثم یصدرون باعمالهم ، فاولهم کلمح البرق ، ثم کمر الریح ، ثم کحضر الفرس ، ثم کالراکب ، ثم کشد الرجل ثم کمشیه[216] مردم همه در آتش داخل می‌شوند و پس از آن به واسطه اعمالشان از آن خارج میگردند ، اولین کسی که خارج می‌شود مثل سرعت‌برق زدن بیرون می‌آید و پس از آن مثل وزیدن باد ، و پس از آن مثل دویدن اسب ، و پس از آن مثل شخص سواره و پس از آن مثل شخصی که می‌دود و پس از آن مثل کسی که راه می‌رود .  
و از تفسیر قمی از حضرت صادق علیه السلام روایتست که : الصراط ادق من الشعر و احد من السیف ، فمنهم من یمر علیه مثل البرق ، و منهم من یمر علیه مثل عدو الفرس ، و منهم من یمر علیه ماشیا و منهم من یمر علیه حبوا و منهم من یمر علیه متعلقا ، فتاخذ النار منه شیئا و تترک شیئا[217] صراط از مو باریک‌تر ، و از شمشیر برنده‌تر است ، بعضی از مردم مثل برق از آن عبور می‌کنند ، و برخی مثل دویدن اسب ، و جماعتی مثل شخص پیاده ، و گروهی مثل افرادی که به چهار دست و پا به روی زمین راه می‌روند ، و دسته‌ای در آتش آویزان شده و بدین قسم عبور می‌کنند پس آتش مقداری از آنها را در خود می‌گیرد ، و مقداری را رها میکند . بنابراین معنی صراط ، عبور از ملکات ، و اخلاق رذیله و صفات ناستوده است ، هر که اصلا آلوده نشد چون برق خاطف عبور کند ، و اگر فی الجمله آلوده شد چون شخصی اسب سوار و همچنین تا آنکه بسیار آلوده گردد در جهنم به صراط آویزان شده ، و آتش او را فرا گیرد .  
امام علیه السلام که در دنیا صراط و راه انسان را به سوی خدا معین می‌کند ، و سیطره بر نفس و ملکوت انسان دارد ، در قیامت نیز که ظهور صفات و ملکات است ، سرعت و بطئ حرکت انسان را از صراط معین فرموده ، و طبق سرعت و بطئی که در حرکت‌به سوی خدا در دنیا داشته است ، به همان میزان اجازه سرعت ، یا عدم سرعت‌حرکت او را از صراط می‌دهد ، و به افرادی که اتصال با مقام معنی و ولایت نداشته ، و روح شرف و فضیلت انسانیت را در وجود خود معدوم نموده‌اند ، اجازه حرکت نداده و به جهنم امر می‌کند آنان را خود فرو گیرد .  
چون امام در دنیا بر ملکوت مؤمنین و غیر مؤمنین احاطه دارد ، در آنجا نیز بر فراز محلی بلند و مکانی رفیع ، که بر بهشت و جهنم مستولی است قرار می‌گیرد ، و مکان و منزلت هر یک از افراد نیک را در بهشت معین و منزل و مکان هر شخص فاسق و منحرف را در دوزخ تعیین می‌کند .  
آن مقام والا در قرآن مجید تعبیر به اعراف شده است .  
«و بینهما حجاب و علی الاعراف رجال یعرفون کلا بسیماهم [218]  
اعراف در لغت دو معنی دارد یکی قسمت‌بالای حجاب و پرده را گویند ، و دیگری قسمت‌بالای کوه و تل را گویند ، و هر دو معنی در اینجا مناسب است ، یعنی حجابی بین بهشتی‌ها و جهنمی‌ها واقع می‌شود ، در بالاترین نقطه از آن حجاب امام قرار می‌گیرد ، چون در دنیا او در عالی‌ترین نقطه از حالات روحی و معنوی قرار گرفته بود ، و از آنجا به تمام چهره‌ها و سیماهای امت‌خود نگریسته ، و حالات روحی و ملکوت آنان را از سیمایشان مشاهده می‌کند ، همانطور که در دنیا بر ملکوت آنها احاطه داشت ، و آنها را از راه ملکوت به واقعیت و مقصد آنها سیرمی‌داد ، آنجا نیز طبق همین واقعیت و ملکوت آنها را در نقاط مختلف بهشت ، یا در درکات متفاوت دوزخ قرار می‌دهد .  
بنابر آنچه ذکر شد اولا حقیقت ظهور جهنم و ثانیا حقیقت صراط و ثالثا مقام اعراف در امام و رابطه کیفیت ادخال جهنمی‌های در جهنم به دستور امام و سر آن واضح شد بحمد الله و قوته .
<span class="chapter">

#### روایت لا یجوز احد الصراط الا من کتب له علی الجواز به طرق مختلف
</span>

حال می‌گوئیم که روایاتی که در این باره راجع به امیرالمؤمنین علیه السلام از طریق شیعه وارد شده است ، بسیار زیاد است ، و لیکن ما برای آنکه معلوم شود این مطالب مسلم و در نزد اهل تسنن نیز جای تردید نیست ، بنابر آن گذاشتیم که فضائل آن حضرت را غالبا از کتب آنها نقل نمائیم .  
ابن حجر هیتمی شافعی گوید : که روایت کرده است ابن السمان ان ابابکر قال له ( ای لعلی علیه السلام ) سمعت رسول الله صلی الله علیه و آله یقول : لا یجوز احد الصراط الا من کتب له علی الجواز[219]  
ابن سمان می‌گوید که ابوبکر به حضرت امیرالمؤمنین علیه السلام گفت : از پیغمبر خدا شنیدم که هیچکس نمی‌تواند از صراط عبور کند مگر کسی که علی برای او اجازه عبور نوشته باشد .  
و سپس ابن حجر که این حدیث را از سنن دار قطنی نقل کرده است ، می‌گوید که : ان علیا علیه السلام قال للستة الذین جعل عمر الامر شوری بینهم کلاما طویلا من جملته : انشدکم الله هل فیکم احد قال له رسول الله صلی الله علیه و آله : یا علی انت قسیم الجنة و النار یوم القیمة غیری ؟ قالوا اللهم لا ، و معناه ما رواه عنتره عن الرضا علیه السلام انه صلی الله علیه و آله قال له : انت قسیم الجنة و النار فی یوم القیمة تقول للنار هذا لی و هذا لک  
ابن حجر برای تایید روایتی که از ابوبکر نقل کرده کلام امیرالمؤمنین را در شوری شاهد آورده و کلام حضرت رضا علیه السلام را به عنتره ، مفسر و مبین کلام امیرالمؤمنین علیه السلام قرار داده است .  
و نیز محب طبری شافعی عین روایت را بدین مضمون از قیس بن ابی حازم‌نقل می‌کند :  
عن قیس ابن ابی حازم قال : التقی ابوبکر و علی بن ابیطالب رضی الله عنهما ، فتبسم ابوبکر فی وجه علی فقال له مالک تبسمت ؟ قال : سمعت رسول الله صلی الله علیه و آله یقول : لا یجوز احد الصراط الا من کتب له علی الجواز ، اخرجه ابن السمان فی کتاب الموافقة[220]  
می‌گوید که قیس بن ابی حازم گفت : برخورد کردند با یکدیگر ابو بکر و علی بن ابیطالب ، در این حال ابوبکر در چهره علی تبسمی نمود ، حضرت فرمود چرا تبسم نمودی ؟  
گفت : از رسول خدا شنیدم که می‌فرمود : کسی از صراط عبور نمی‌کند مگر آنکه علی پروانه خروج برای او بنویسد .  
و نیز عین این روایت را از ابوبکر ، موفق بن احمد خوارزمی در کتاب مناقب خود نقل می‌کند[221]  
علامه میرزا نجم الدین شریف عسگری در کتاب «مقام الامام امیرالمؤمنین عند الخلفاء» ، در ص 5 گوید : این حدیث را از ابوبکر بسیاری از بزرگان در کتب خود نقل کرده‌اند :  
1-ابراهیم بن محمد حموینی شافعی در «فرائد السبطین ج 1 الباب الرابع و الخمسین ،  
2-محب طبری شافعی ایضا در کتاب دیگر خود به نام «الریاض النضره فی فضائل العترة ( ج 2 ص 173 و 177 و ص 244 ) ، و او گفته است که حاکمی در اربعین خود این حدیث را روایت کرده است  
3-ابن ابی عدسه در تاریخ خود به این لفظ آورده است که قال ابوبکر لعلی : سمعت رسول الله صلی الله علیه و آله یقول : لا یجوز احد الصراط الا من کتبت له الجواز  
4-شیخ سلیمان حنفی قندوزی در «ینابیع المودة ص 86 و ص 112 ،  
5-ابن مغازلی شافعی در کتاب «مناقب خود آورده است همچنانکه در «غایة المرام آورده است ،  
6-خطیب بغدادی در «تاریخ بغداد» ج 3 ص 161 عن ابن عباس  
7-قاضی عیاض در «شفاء»  
8-علامه سید ابوبکر ابن شهاب الدین العلوی الحسینی الشافعی در کتاب «رشفة الصادی من بحور فضائل بنی الهادی   
9-قرشی در «شمس الاخبار»  
10-علامه شیخ عبدالله شبراوی شافعی در «الاتحاف بحب الاشراف   
11- «اسعاف الراغبین ، سپس گوید : این حدیث را جماعتی دیگر از صحابه غیر ابوبکر ، مانند ابن عباس و ابن مسعود روایت کرده‌اند .  
البته از این افراد نامبرده شده ، حموینی و محب طبری و ابن ابی عدسه و سلیمان قندوزی حدیث را تخریج و بقیه فقط در کتاب خود روایت کرده اند[222]  
لیکن چون به «ینابیع المودة مراجعه شد در ص 112 و 86 اینحدیث را از ابوبکر روایت نمی‌کند اما در صفحه 112 اینحدیث را به امیرالمؤمنین ، و عبدالله بن عباس ، و عبدالله بن مسعود ، و انس بن مالک ، و ابی سعید الخدری نسبت می‌دهد ، و می‌گوید : الحموینی بسنده عن مالک بن انس عن جعفر الصادق عن آبائه عن علی بن ابیطالب رضی الله عنهم عن النبی صلی الله علیه و آله قال : اذا جمع الله الاولین و الاخرین یوم القیامة نصب الصراط علی جهنم لم یجزعنها احد الا من کانت معه براة بولایة علی بن ابیطالب . چون خداوند ، اولین و آخرین را در روز قیامت جمع کند ، صراط را بر روی جهنم نصب می‌کنند ، و هیچکس نمی‌تواند از روی آن عبور کند مگر کسیکه در دستش پروانه عبور بولایت امیرالمؤمنین علی بن ابیطالب باشد .  
ایضا اخرج هذا الحدیث موفق بن احمد بسنده عن الحسن البصری عن ابن مسعود .  
ایضا اخرجه موفق بسنده عن مجاهد عن ابن عباس رضی الله عنهما .  
ایضا ابن المغازلی اخرج هذا الحدیث بسنده عن مجاهد ، عن ابن عباس و عن طاووس عن ابن عباس . ایضا بسنده عن انس بن مالک و بسنده عن ابی سعید الخدری رضی الله عنهم .  
و اما در صفحه 86 و همچنین در ص 113 از ابن مسعود بمتن دیگری از موفق بن احمد با اسناد خود از حسن بصری از ابن مسعود روایت کرده است که :  
قال : قال رسول الله صلی الله علیه و آله اذا کان یوم القیمة یقعد علی علی الفردوس و هو جبل قدعلا علی الجنة و فوقه عرش رب العالمین ، و من سفحه تنفجر انهار الجنة ، و تتفرق فی الجنان ، و علی جالس علی کرسی من نور ، یجری بین یدیه التسنیم ، لا یجوز احد الصراط الا و معه سند بولایة علی و ولایة اهل بیته فیدخل محبیه الجنة و مبغضیه النار ابن مسعود گفته است که : رسول خدا صلی الله علیه و آله فرموده است : چون روز قیامت فرا رسد ، علی در فردوس می‌نشیند ، و فردوس کوهی است که بر تمام بهشت برتری و تفوق دارد ، و بالاتر از او عرش پروردگار جهانیان است ، و از دامنه این کوه نهرهای بهشت جاری است و در میان بهشت‌ها پخش می‌شود .  
علی بر روی یک کرسی از نور نشسته ، و چشمه تسنیم در مقابل او جاری است و هیچکس از صراط عبور نمی‌کند مگر آنکه با او سندی نسبت به ولایت علی و ولایت اهل بیتش بوده باشد .  
علی دوستان خود را به بهشت و دشمنان خود را به جهنم داخل می‌کند .  
و نیز این کیفیت از مضمون روایت را خوارزمی در مقتل خود طبع نجف ج 2 ص 39 نقل می‌کند .  
باری این حدیث مقام امیرالمؤمنین علیه السلام را در اعراف بیان می‌کند ، که در آخرین درجات فرق که از آنجا عالم کثرت شروع می‌شود ، یعنی در حقیقت ولایت که حجاب اقرب است قرار دارد ، و از دامنه اعراف ، تسنیم که نهری است در بهشت جاری است .  
این نهر از ولایت سرچشمه گرفته ، و فروعاتش در قلوب شیعیان جاری و ساری ، و در آن عالم ظهور ملکوت ، در بهشتهای آنان جاری می‌شود ، و امیرالمؤمنین که حقیقت ولایت است‌به حسب میزان جریان تسنیم ، مقامات بهشتیها را معین نموده ، از صراط عبور و به منازل خود می‌رسند ، و آنهائی که از ولایت‌بهره ندارندجایگاه آنان را در دوزخ معین می‌فرماید .  
ابن شهرآشوب گوید : ابن عباس و انس از پیغمبر اکرم حدیث نموده‌اند که : قال : اذا کان یوم القیمة ، و نصب الصراط علی جهنم ، لم یجز علیه احد الا من معه جواز فیه ولایة علی بن ابیطالب ، و ذلک قوله تعالی : و قفوهم انهم مسئولون[223] رسول اکرم فرمودند : چون روز باز پسین برپا شود ، و صراط بر جهنم نصب گردد ، هیچکس از آن عبور نمی‌کند مگر کسیکه با او پروانه‌ای باشد که در آن ولایت علی بن ابیطالب نوشته شده باشد ، و اینست معنای گفتار خدایتعالی ، : و متوقف سازید آنها را چون باید سئوال شوند .  
و نیز گوید که پدر من شهرآشوب با اسناد خود از رسول الله روایت کرده است که : لکل شی‌ء جواز ، و جواز الصراط حب علی بن ابیطالب[224] از برای وصول بهر چیزی پروانه‌ایست و پروانه عبور از صراط محبت علی بن ابیطالب است .  
و نیز در تاریخ خطیب ، لیث از مجاهد از طاووس از ابن عباس روایت میکند : قلت للنبی : یا رسول الله!للناس جواز ؟ قال : نعم ، قلت : و ما هو ؟ قال : حب علی بن ابیطالب[225] به پیغمبر عرض کردم : ای رسول خدا!برای مردم در روز قیامت جواز عبور است ؟ فرمود : آری! عرض کردم : چیست آن جواز ؟ فرمود : محبت علی بن ابیطالب .  
و در حدیث وکیع قال ابوسعید : یا رسول الله ما معنی براة علی ؟ قال : لا اله الا الله ، محمد رسول الله ، علی ولی الله[226] ابوسعید می‌گوید : برسول خدا عرض کردم : معنای برات علی چیست ؟ فرمود : شهادت بر توحید خدا ، و بر نبوت محمد رسول الله ، و بر ولایت علی ولی الله .  
و پیغمبر اکرم از جبرائیل سئوال نمود : کیف تجوز امتی الصراط ، فمضی و عاد ، و قال : ان الله تعالی یقرئک السلام و یقول : انک تجوز الصراط بنوری و علی بن ابیطالب یجوز الصراط بنورک ، و امتک تجوز الصراط بنور علی ، فنور امتک من نور علی ، و نور علی من نورک ، و نورک من نورالله[227] چگونه امت من از صراط می‌گذرد ؟ جبرائیل رفت و برگشت و گفت : خداوند تعالی‌بر تو سلام می‌رساند و می‌گوید : تو از صراط به نور من عبور می‌کنی!و علی بن ابیطالب از صراط به نور تو عبور می‌کند ، و امت تو از صراط به نور علی عبور می‌کنند!پس نور امت تو از نور علی است ، و نور علی از نور توست ، و نور تو از نور خداست و در خبر است که ، و هو الصراط الذی یقف علی یمینه رسول الله ، و علی شماله امیرالمؤمنین و یاتیهما النداء من الله القیا فی جهنم کل جبار عنید . [228]  
و آن صراطی است که در طرف راستش رسول خدا می‌ایستد و در طرف چپش امیرالمؤمنین ، و به آن دو از طرف خداوند ندا می‌رسد ، بیفکنید در جهنم هر شخص جبار و معاندی را!  
و حسن بصری از عبدالله ، از حضرت رسول الله ، در خبری دیگر روایت کرده است که : و هو جالس علی کرسی من نور یعنی علیا ، یجری بین یدیه التسنیم ، لا یجوز احد الصراط الا و معه براه بولایته و ولایة اهل بیته یشرف علی الجنة و یدخل محبیه الجنة و مبغضیه النار . [229] علی بن ابیطالب در روی یک کرسی از نور می‌نشیند ، و چشمه تسنیم در مقابلش جاری است و هیچکس نمی‌تواند از صراط عبور کند مگر آنکه با او پروانه عبور به ولایت او و ولایت اهل بیتش بوده باشد ، علی بن ابیطالب بر تمام بهشت اشراف دارد ، و محبان خود را به بهشت ، و مبغضان خود را به جهنم می‌اندازد .  
روایت لا یجوز احد الصراط . . . در اشعار سید حمیری  
و چقدر خوب شاعر اهل بیت سید اسمعیل بن محمد حمیری گوید :  
1-قول علی لحارث عجب کم ثم اعجوبة له حملا  
2-یا حار همدان من یمت یرنی من مؤمن او منافق قبلا[230]  
3-یعرفنی طرفه و اعرفه بعینه و اسمه و ما فعلا  
4-و انت عند الصراط تعرفنی فلا تخف عثرة و لا زللا  
5-اسقیک من بارد علی ظماء تخاله فی الحلاوة العسلا  
6-اقول للنار حین توقف للعر ض علی جسرها ذری الرجلا-  
7-ذریه فلا تقربیه ان له حبلا بحبل الوحی متصلا  
8-هذا لنا شیعة و شیعتنا اعطانی الله فیهم الاملا[231]  
1-گفتار علی بن ابیطالب به حارث همدانی بسیار عجیب است ، چون آن گفتار چه بسیار از عجائب و غرائب را در بر داشته است :  
2-ای حارث همدانی هر کس بمیرد ، مرا خواهد دید ، چه از مردمان مؤمن باشد و چه از مردمان منافق دوبین و خودپسند .  
3-آن متوفی مرا با چشمان خود می‌شناسد ، و من او را نیز به اسم و رسم ، و به شخصیت و کردارش می‌شناسم .  
4-و تو در هنگام عبور از صراط مرا می‌شناسی!پس از هیچ خطا و لغزش مهراس .  
5-من در آن حالت آشفتگی و حرارت و تشنگی ، چنان آب سرد خوشگواری به تو خواهم داد ، که از شدت شیرینی و حلاوت ، آنرا به منزله عسل بپنداری!  
6-در آن وقتیکه تو را بر روی جسر و پل جهنم برای عرض نگاه می‌دارند و متوقف می‌کنند ، من به آتش می‌گویم : این مرد را واگذار ، و رها کن!  
7-او را واگذار!و به او نزدیک مشو!چون برای او ریسمانی است که به ریسمان وحی اتصال داشته و ارتباط دارد  
8-این مرد از شیعیان ماست و خداوند درباره شیعیان ما به من وعده داده است که آرزوهای آنان را برآورده کند :  
این کلام را حضرت به حارث همدانی فرمودند .  
ابن شهرآشوب از «امالی طوسی با اسناد خود از حارث همدانی از امیرالمؤمنین علیه السلام روایت میکند ، که قال : قال رسول الله صلی الله علیه و آله اذا کان یوم القیمة اخدت بحجزة من ذی العرش ، و اخذت انت‌یا علی بحجزتی و اخذت ذریتک بحجزتک و اخذت شیعتکم بحجزتکم فما یصنع الله بنبیه ؟ و ما ذا یصنع نبیه بوصیه ؟ الی ان قال : خذها الیک یا حار قصیرة من طویلة انت‌مع من احببت و لک ما اکتسبت[232] شیخ طوسی در «امالی خود بدنبال گفتار امیرالمؤمنین بحارث همدانی روایت کرده است که آنحضرت بحارث نیز فرموده‌اند : رسول خدا فرمود : چون روز قیامت‌برپا شود من دست‌بدامان آن پروردگاری که صاحب عرش است می‌زنم ، و توای علی ، دست‌بدامان من می‌زنی ، و اولاد و ذریه تو دست‌بدامان تو می‌زنند ، و شیعیان شما دست‌بدامانهای شما میزنند ،  
پس در اینحال خدا با پیغمبرش چکار خواهد کرد ؟ و پیغمبرش با وصیش چکار خواهد کرد ؟ تا آنکه می‌فرماید :  
ای حارث!آنچه برای تو گفتم بگیر ، و در دل بسپار ، اندکی بود از بسیارای حارث!تو با محبوب خودت هر چه هست معیت داری ، و از برای توست آنچه را که کسب میکنی!حارث همدانی ( بسکون میم ) و اقوام او که همه از قبیله همدان که قبیله‌ایست در یمن بوده‌اند ، در یوم صفین بسیار مجاهده نموده ، و از دین خدا و امامشان حمایت کردند ، و بمشکلات سختی مواجه شدند ، بطوریکه امیرالمؤمنین علیه السلام درباره آنها فرمود :  
فلو کنت بوابا علی باب جنة لقلت لهمدان ادخلی بسلام[233]  
اگر من دربانی بر در بهشت بودم هر آینه بتمامی قبیله همدان  
میگفتم : بسلامت داخل شوید  
و نیز سید حمیری گوید :  
ولدی الصراط تری علیا واقفا یدعو الیه ولیه المنصورا  
الله اعطی ذا علیا کله و عطاء ربی لم یکن محظورا[234]
<span class="chapter">

### پی نوشت ها
</span>

[213] سوره اسراء : 17 - آیه 71 - 72  
[214] الصواعق المحرقه صفحه 78 چاپ مصر مناقب خوارزمی صفحه 222  
[215] سوره مریم : 19 - آیه 71  
[216] تفسیر صافی ج 1 ص 55  
[217] تفسیر مجمع البیان ج 3 ص 525  
[218] سوره اعراف : 7 - آیه 46  
[219] الصواعق المحرقه چاپ مصر ص 78  
[220] ذخائر العقبی ص 71  
[221] مناقب خوارزمی ص 222  
[222] مقام الامام امیرالمؤمنین ص 6  
[223] مناقب ابن شهرآشوب ج 1 ص 346 طبع سنگی  
[224] همان  
[225] همان  
[226] همان  
[227] همان  
[228] مناقب ج 1 ص 346  
[229] همان  
[230] رایته قبلا و قبلا و قبلا و قبیلا و قبلیا : ای عیانا و مقابلة  
[231] دیوان حمیری ص 325 و اصل آنرا از اعیان الشیعه ج 21 : 263 و کشف الغمة 124 و مناقب ج 3 : 237 و شرح نهج البلاغه ج 1/299 آورده است .  
[232] تعلیقه دیوان حمیری ص 326  
[233] تعلیقه دیوان حمیری ص 327  
[234] دیوان سید ص 212 و اصل او را از عن عیان الشیعه و المناقب آورده است
<span class="chapter">

## قسمت چهاردهم : تأثیرمجالست ، حقیقت نهر های بهشت ، قلب امام : کانون افاضه علوم
</span>
<span class="chapter">

### درس دهم : لزوم امام زنده برای تمتع دلها
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«و جعلناهم ائمة یهدون بامرنا و اوحینا الیهم فعل الخیرات و اقام الصلوة و ایتاء الزکوة و کانوا لنا عابدین [235]
<span class="chapter">

#### شمول و عموم اصل علیت و معلولیت در نظام هستی
</span>

تمام موجوداتیکه در این عالم مشاهده می‌شود ، هر یک دارای اصل و علتی است که در پیدایش خود مستند بدان است ، و نیز تغییرات و تبدیلاتی که در آنها واقع می‌شود مستند بعللی است .  
اگر سنگی را به شیشه‌ای زنیم می‌شکند ، و اگر در جوئی آب جاری کنیم ، تا جائیکه امکان دارد آب جاری می‌شود ، و نقاط متصل بخود را مرطوب و حتی در خلل و فرج کوهها هر جا که مجال برای جریان داشته باشد جاری می‌شود .  
این یک اصل کلی در پیدایش و تغییراتی است که در موجودات عالم مشهود است .
<span class="chapter">

#### تاثیر مجالست در انسان
</span>

اخلاق و ملکات و عقائد و روحیه افراد بنی آدم نیز از این اصل کلی خارج نیست ، بتجربه ثابت است که معاشرت با نیکان بر روی انسان اثر می‌گذارد ، و معاشرت با بدان نیز مؤثر است ، چه بسا شخص پاک‌فطرت و نیک کرداری که در اثر برخورد با رفیق نااهل ، کم‌کم و رفته رفته آن صفای باطن خود را از دست داده ، دلش تاریک ، و روحش خفه گردیده است ، و بالعکس شخص زشت کرداری در اثر برخورد با صاحب دلی ، تغییر روش داده ، و کم‌کم نیت و بتبع آن افعالش صالح ، و نیکو شده است .  
لذا در تعالیم اسلام بسیار وارد است که انسان خوب است با نیکان صحبت داشته باشد ، و از انس و دلبستگی با اشرار خودداری کند ، حتی مجالست یک جلسه در انسان مؤثر است ، خواه به سکوت بگذرد ، و خواه به مذاکره ، چون تاثیر ارواح در یکدگر محتاج به مذاکره نیست ، دو روحی که با یکدیگر انس و ملایمت دارند هر یک به روی دیگری اثر می‌گذارد .  
انسان برای آنکه اخلاق و صفات او به اخلاق و صفات انسانی کامل درآید ، باید دل و روحیه خود را به اصل و علت اخلاق و صفات نیک آشنا کند ، تا در اثر برخورد ، آن محامد در انسان اثر بگذارد ، باید کانون دل خود را به منبع علم و معرفت و حیات متصل کند ، تا از آن نیز بقدر سعه و استعداد در او علم و معرفت و حیاتی حاصل گردد .  
همانطور که در لوله کشی آب شهرها یک منبع عظیم موجود و بخانه های بسیار ، طبق ظروف و استعدادات ، آب داده میشود ، همینطور علت و منبع حیات و معرفت‌باید بوسیله تسلیم و پیروی و خضوع دلها بقدر سعه و ظرفیت آنها ، آنها را اشباع و سیراب نماید .  
و برای این موضوع دو امر ضرورت دارد ، یکی وجود آن اصل و علت ، یعنی مبدء افاضه علم و حیات ، و دیگری تسلیم و تلقی و خضوع ، تا آن علت‌بتواند کار خود را بنماید ، چون تسلیم برای تلقی علم و معارف حکم شروط را داشته و از مقدمات معده محسوب می‌گردد .
<span class="chapter">

#### قلب امام کانون افاضه علوم است
</span>

مبدا افاضه علم ، قلب امام است ، که بواسطه سیطره بر ملکوت موجودات ، بهر موجود بقدر استعداد افاضه می‌کند«و جعلناهم ائمة یهدون بامرنا»[236]  
هدایت‌به امر خدا ، همان رهبری افراد بشر است ، از راه ملکوت و نفوس آنها .  
فلذا همیشه باید در عالم امام زنده باشد و از آیه یوم ندعوا کل اناس بامامهم [237] استفاده کردیم که امام در هر زمان موجود است ، و بوسیله آن یک یک از افراد بشر خوانده می‌شوند ، و این یک اصل مسلم و صحیحی است که در میان جمیع ادیان و مذاهب عالم ، مذهب اسلام در روی آن اتکاء دارد ، و تعیین امام بر جامعه را از طرف خدا می‌داند ، و او را صاحب قلب و محیط بر ملکوت و معصوم از خطا و گناه معرفی می‌کند ، و شیعه که بر اساس تعالیم اسلام از این موضوع بهرمند است ، روش خود را بر واقع و حقیقت دستورات اسلام قرار داده ، و اهل تسنن که این موضوع را مراعات نمی‌کنند دستشان از منبع حیات و علم کوتاه ، و همانطور که سابقا اشاره شد از اسلام بالمعنی الحقیقی بی‌بهره‌اند .  
و روی همین اصل است که بعد از رسول خدا نیاز به امام زنده است ، که وجود مقدس امیرالمؤمنین علیه السلام باشد ، این برای آن است که توسط آن قلب زنده و بیدار که در عالم جمع واقعست ، افراد بنی آدم به بهره حیات و علوم خود می‌رسند ، و الا اگر مجرد عمل کافی بود با ندای کفانا کتاب الله هر کس در زاویه نفس ، و بیغوله تاریک آن می‌خزید ، و تا آخر عمر قدمی از نفس و هوای آن فراتر نمی‌گذارد .  
چون القا کننده معارف قرآن به قلب انسان ، امام است ، و بدون آن انسان نابینای متهوس به شهوات و منغمر در لذات ، آیات قرآن را وسیله‌ای برای رسیدن به منویات خود تفسیر و تاویل می‌کند ، و بنابراین هر چه عمل کند از دائره امیال نفسانیه او خارج نیست ، و چنین قرآنی بدون روح زنده و دراک امام ، لا یزید من الله الا بعدا .
<span class="chapter">

#### شیعه اساس تعالیم اسلام را بر امامت میداند
</span>

شیعه می‌گوید اساس تعالیم اسلام بر اساس امامت است . در زمان رسول الله خود آن حضرت امام بوده‌اند ، و توسط آن قلب بیدار که در منبع علوم فاوحی الی عبده ما اوحی [238] قرار گرفته ، به دلهای امت افاضه معارف می‌گردد ، و بعد از آن حضرت توسط ائمه اطهار ، یکی بعد از دیگری تا حضرت بقیة الله الاعظم عجل الله تعالی فرجه الشریف ، توسط آن کانونهای حیات و معرفت ، هر قلبی به اندازه سعه خود اشباع می‌شود .  
و اما موضوع دیگر تسلیم و خضوع و پیروی از امام است که قلب را مستعد و آماده تلقی و اخذ معارف و علوم می‌کند ، و این خصوصیت در شیعه است ، لذا دیده می‌شود که در شیعه صفت محبت ، و وفا و صفا ، و انفاق ، و ایثار و قضای حوائج بشر ، و رقت قلب ، و عاطفه و نظایر آنها از صفات پسندیده به مقدار معتنابهی از عامه بیشتر است ، این بوسیله روح تسلیم و خضوع در مقابل معلم بشریت و مبدء تعلیم و تربیت است ، خواه امام حضور داشته باشد و خواه غائب باشد ، چون تاثیر و تاثر ارواح نیاز بسیاری به حضور ندارد ، ماده نیست که شرط تاثیرش در ماده دیگر ، قرب مکانی و مماسه خارجی باشد ، تاثیر فعلیت نفس فعال ، در استعدادات نفوس قابله است ، و چون عالم ملکوت از زمان و مکان بیرون است ، لذا در هر قلبی تاثیر فعلیت آثار حیاتی امام را می‌توان یافت ، امام اگر در مشرق عالم باشد و پیرو امام در مغرب ، باز قلب پیرو استفاده خود را می‌برد ، همانطور که انسان در اثر محبت‌به فرزند همیشه بیاد اوست ، چه فرزندش در نزد او باشد ، یا سفر کند ، صورت فرزند در دل اوست ، و همیشه با اوست ، همینطور اگر جلوات امام در قلب مؤمن پیدا شود ، هر جا باشد در اثر انعکاس آن صورت حقه از آن معدن بیکران آب حیات برخوردار می‌شود .  
لذا شیعه و لو در زمان غیبت ، بعلت توجه کامل به مصدر خیرات و علوم از آن کانون علم و معرفت بهرمند می‌شود ، گر چه بدون تردید حضور امام اثرش بیشتر و فوائدش بمقدار فراوانی زیادتر است ، بخلاف غیر شیعه که دل آنها باین معدن ارتباطی ندارد ، نفس آنها در خود متحیر و راهی بخارج از خود باز نمی‌نماید .
<span class="chapter">

#### شیعه دارای ملاطفت و رقت و ملایمت است
</span>

ابن ابی الحدید میگوید : و بقی هذا الخلق متوارثا متناقلا فی محبیه و اولیائه الی الآن کما بقی الحسد و الخشونة و الوعورة فی الجانب الاخر ، و من له ادنی معرفة باخلاق الناس و عوائدهم یعرف ذلک[239]  
پس از آنکه قدری از صفات امیرالمؤمنین علیه السلام را ذکر می‌کند می‌گوید : و این اخلاق به نحو توارث در محبین و دوستان آن حضرت نقل شده ، و الی الآن وجود دارد ، کما آنکه آن حسد و خشونت و سنگین دلی در جانب دیگر که غیر شیعه است موجود است ، و کسیکه کوچکترین معرفت‌به اخلاق مردم و نتائج افعال مکتسبه آنان داشته باشد این سر و حقیقت را به خوبی ادراک می‌کند .  
در اثر اتصال قلوب پیروان امام بقلب امام معارف و علوم الهیه در قلب جاری می‌شود ، و علت آنکه مؤمنین در بهشت دارای نهرهای آب زلال هستند در اثر همان اتصال قلب و بهرمند شدن از چشمه فضائل آنانست . در قرآن مجید بسیار دیده می‌شود که برای مؤمنین در بهشت جنات تجری من تحتها الانهار»را وعده میدهد مانند :
<span class="chapter">

#### بهشت تجلی صفات و اعمال است
</span>

«ان الله یدخل الذین آمنوا و عملوا الصالحات جنات تجری من تحتها الانهار»[240]  
خداوند مؤمنینی را که عمل شایسته‌ای انجام دهند در بهشتهائی که درختان آن سر به هم آورده ، و زمین آنرا سایه انداخته ، و از تابش آفتاب حفظ می‌کند ، و در آنجا نهرهائی جریان دارد وارد می‌کند ، چون سابقا گفتیم که بهشت ، ظهور و بروز عالم نفس مؤمن است در آخرت ، و چون نفس مؤمن بعلت اطمینان به خدا و سکینه و آرامش که پیدا نموده است ، از حرارت و سوختگی یاس و ناکامی و گرد و غبار و طوفان خاطرات شیطانی ، و نوسانهای فکری ، و اضطرابات اخلاقی ، نجات پیدا کرده و در رحمت‌خدا و مقام امن و امان دلخوش بوده ، و با یک دنیا نشاط و لذت حتی در دقیق‌ترین دقائق مانند سکرات مرگ دل بخدا داده ، وآرام و دارای مقام سکینه می‌باشد ، لذا در آخرت که ملکوت اشیاء ظهور می‌کند ، ملکوت نفس مؤمن بصورت بهشتی است که درختان آن باندازه‌ای سر بهم آورده ، و شاخ و برگهای اعمال صالحه در هم فرورفته ، و زمین را سایه انداخته است ، که ابدا در آنجا از تابش سوزنده خورشید گداخته ، یا طوفان حوادث ، و گرد و غبار خیالات ، و خواطر شیطانیه ، راه ندارد .  
چه ما بهشت را از نقطه نظر تجسم اعمال ظهور ملکوت نفس مؤمن بدانیم ، یا بعنوان جزای مترتب بر عمل بدانیم ، در هر حال نتیجه یکی است ،  
شاهد بر این معنی خطابی است که خدای تعالی شانه بآدم بوالبشر قبل از ورودش در این نشاه می‌کند«فقلنا یا آدم ان هذا عدو لک و لزوجک فلا یخرجنکما من الجنة فتشقی-ان لک الا تجوع فیها و لا تعری-و انک لا تظمئوا فیها و لا تضحی [241]  
خداوند در خطاب بآدم فرمود : در این بهشت که خواطر نفسانیه نیست ، و اضطرابات خیالات و قوای واهمه راه ندارد ، هیچگاه گرسنه و عریان نخواهی شد ، و هیچگاه تشنه و آفتاب زده نخواهی شد ، گرسنگی و تشنگی ، و عریانی و گرما ، و حرارت و گداختگی ، بر اثر تسلط نفس اماره بر انسان بوده ، ولی در بهشت که قلب انسان آرام و هیچ خاطره‌ای به انسان راه ندارد آنجا«فی مقعد صدق عند ملیک مقتدر»[242] جای استراحت است .  
افرادی هم که با ایمان و عمل صالح از دنیا رجوع بخدا می‌نمایند ، در آن بهشت تفصیلا قرار گرفته ، و در زیر سایه درختان سر بهم آورنده آن میآرمند .
<span class="chapter">

#### حقیقت نهرهای جاری در بهشت
</span>

و اما نهرهای جاریه در این بهشتها همانا علوم و معرفتی است ، که موجب حیات قلب بوده است ، چون مؤمنین با علم و معرفت و اقرار به وحدانیت‌خدا ، و صفات و اسماء ذات مقدس او ، و اقرار بحقانیت امام و پیغمبر قلب خود را از این علوم آبیاری کرده‌اند ، در آنجا نیز ظهور این علوم که حیات قلب است‌بصورت نهرهای آب که زنده کننده زمین خشک می‌باشد بروز و ظهور خواهد نمود . تمام مؤمنینی که عمل صالح انجام دهند ، که از جمله اقرار بامام وقت است از این نهرها برخوردار خواهند بود ، بلکه می توان میزان عمل صالح را از عمل غیر صالح همان امضا و عدم امضای امام دانست ، هر فعلی را که امام امر کند صالح و هر فعلی را که نهی کند غیر صالح خواهد بود ، بعلت آنکه نظر امام و دید امام ، نظر واقع‌بین و حقیقت‌بین است ، و بنابراین تجاوز از کلام امام انحراف از متن واقع و حقیقت نفس الامر است .  
اما افرادی که دل به امام خود نداده‌اند ، و از آن منبع فیض استفاده ننموده‌اند ، دل آنها خشک و بی‌طراوت و بی‌صفا و بی‌محبت و بی‌معرفت ، چون مشکی پوسیده و پاره ، و خشک شده ، قابلیت انعطاف و ظرفیت خود را از دست داده است ، آب آنان همان حرمان و حسرت و ندامت است که بصورت فلز گداخته در کام آنها ریخته می‌شود .  
«مثل الجنة التی وعد المتقون فیها انهار من ماء غیر آسن و انهار من لبن لم یتغیر طعمه و انهار من خمر لذة للشاربین و انهار من عسل مصفی و فیها من کل الثمرات و مغفرة من ربهم کمن هو خالد فی النار و سقوا مائا حمیما فقطع امعائهم [243]
<span class="chapter">

#### نهرهای چهارگانه جاری در بهشت
</span>

در این آیه مبارکه چهار نهر را در بهشت ذکر می‌کند : اول نهرهائی است که آب زلال که بوی آن متعفن نشده است . چون آب در عالم طبیعت حیات موجودات است .  
«و جعلنا من الماء کل شئی حی [244]
<span class="chapter">

#### نهرهای آب
</span>

و حیات دل به علم و معرفت‌خداست ، لذا نهرهای علم و معرفت که در قلوب جاری است ، در آنجا بصورت نهرهای زلال ، و غیر متغیر ، ظاهر و بارز است ، و مراد از انهار ، اصناف و انواع علوم و معارف حقه حقیقیه است ، که حیات قلب منوط به آن است ، و غرائز انسان بدان سیراب و اشباع می‌گردد ، و مراد از غیر آسن ، متعفن نشدن و متغیر نشدن آن علوم بوهمیات و تشکیکات و عادات باطله ، و سنن ضاله ، و اعتقادات فاسده خواهد بود ،  
و این نهر اختصاص به افرادی دارد که در راه خدا به مقام قلب رسیده ، و از علوم حقه الهیه بدون دخالت تغییر نفس بهره‌مند شده‌اند .
<span class="chapter">

#### نهرهای شیر
</span>

دوم نهرهائیست از شیر که طعم آن تغییر نکرده است ، و این نهرها ظهور و بروز علومی است که برای مبتدئین در سیر راه خدا مفید بوده است ، چون شیر غذای کودک است ، و علومی که متعلق به افعال و اخلاق باشد ، مانند علوم شرایع و حکمت عملیه ، چون عنوان مقدمیت‌برای عمل و تزکیه نفس دارند ، لذا ظهور آن که این نهرهاست اختصاص بضعفائی دارد که مستعد سیر در منازل نفس را داشته ، و به سبب پرهیز از معاصی و رذائل اخلاق قابلیت وصول به مقام قلب را دارند ، ولی هنوز به آنمقام نرسیده‌اند ، و بواسطه فراگرفتن مقدمات از علم شرایع و اخلاق و عمل نمودن بآن در صدد تقویت‌بنیه روحی برآمده‌اند .  
و عدم تغییر طعم این نهرهای شیر ، اشاره بعدم آلودگی این علوم به نیات فاسده و اهواء و بدع باطله و اعمال و تعصبات جاهلی است که آن علوم را از فضیلت و خاصیت‌خود ساقط و آنها را تبدیل بسم مهلک می نماید .
<span class="chapter">

#### نهرهای شراب
</span>

سوم نهرهائیست از خمر که برای خورندگانش لذت فراوان دارد ، خمر در دنیا گر چه ماده‌ایست‌خبیث ، و بدبو ، و بدطعم ، که عقل را تخدیر نموده ، و از حس و ادراک ساقط نموده ، و انسان را در ردیف بهائم سقوط می‌دهد ، لکن خمر آخرت ، جذبات الهیه است ، که در اثر تجلیات صفات و اسماء در قلب پیدا می‌شود ، و چنان عقل را مبهوت و حیران می‌سازد ، که با وجود مشاهده آن اسماء کلیه و صفات الهیه غیر محدوده ، عقل دوراندیش و محافظه کار و مصلحت اندیش را ساقط نموده ، و بکلی مراتب هستی را فراموش می نماید ، و چون در او این خاصیت موجود است ، تعبیر به خمر شده است .  
ولی این خمر انسان را از مرتبه عقل به بالاتر که مرتبه شهود و قلب است رهبری می‌کند .  
بنابراین «انهار من خمر» ، ظهور اصناف و انواع محبت صفات و ذات خداست که برای شاربین که کاملین و بالغین بدرجه شهود هستند ، و استعداد مشاهده حسن‌تجلیات صفات و شهود جمال ذات را پیدا نموده ، و دیوانه و مشتاق جمال مطلق حضرت ربوبی گشته‌اند ، و به مقام روح رسیده ، و مستغرق در انوار الهی شده‌اند ، موجب لذت و بهجت و سرور و حبور خواهد بود .
<span class="chapter">

#### نهرهای عسل تصفیه شده
</span>

چهارم نهرهائی است از عسل تصفیه شده که در آن از شمع و کثافات و مواد قذره چیزی دیده نمی‌شود ، و چون عسل بسیار شیرین است ، لذا آن حلاوتهائی که از واردات از عالم قدس ، و بارقه‌های نورانی ، و لذتهائی که در حالات مختلفه برای متوسطین در راه خدا پیدا می‌شود ، و آنها را در ذوق و وجد و توجه بخدا میآورد ، و متوجه بکمال خود می‌نماید ، در آنجا بصورت نهرهائی از عسل مصفی که خالی از شوائب کدورات و دخالتها و تسویلات نفس است ظهور پیدا می‌کند البته این اختصاص به افرادی دارد که در مقام ذوق آن جذبات بوده ، و هنوز بمرحله سکر در اثر مشاهده تجلیات در نیامده‌اند .  
بنابر آنچه گفته شد نهرهای شیر علوم است که در مبتدئین و ضعفای از راه پیمایان راه خدا است ، و نهرهای عسل اختصاص به افراد متوسط دارد ، که با ملاحظه جذبات الهی و مشاهده صفات سرگرمند ، و نهرهای خمر اختصاص به افرادی دارد که بواسطه تجلیات جمال و عشق بدان ذات لایزال ، هستی خود را فراموش کرده ، محو در انوار او شده‌اند ،  
و مراد از کریمه شریفه و سقیهم ربهم شرابا طهورا»همان شرابی که آنها را از تمام تعلقات دنیویه از مال و مئآل و فرزند و عیال و جاه و اعتبار پاک و پاکیزه می‌کند ، و نفس خورنده را از اینمراحل صعود می‌دهد .  
نهرهای آب زلال غیر متغیر و متعفن اختصاص به افرادی دارد که به مقام قلب رسیده ، و همه گونه علوم و معارف الهیه در قلب آنان بدون دخالت نفس و زیغ اهواء طلوع نموده است ،
<span class="chapter">

#### نهر زنجبیل و چشمه کافور
</span>

افرادی از متوسطین هستند ، که در اثر تجلیات صفات خدا و مشاهده اسماء محو جمال او می‌گردند ، برای آنکه طلب و عشق آنها همیشه زنده باشد و حرارت در آنها به اندازه کافی موجود باشد ، در کاسه های شراب آنها قدری از نهر زنجبیل که ماده گرم ، و با حرارتی است مخلوط می‌کند . «و یسقون فیها کاسا کان مزاجها زنجبیلا عینا فیها تسمی سلسبیلا»[245]  
زنجبیل نهری است که سلسبیل نامیده می‌شود ، و از شدت خوشگواری و ذوق شاربین را در حرارت طلب میآورد ،  
البته این افراد چون اشتیاق و عشق آنها به اعلی درجه نرسیده ، از زنجبیل خالص بآنها نمی‌آشامانند ، بلکه از نهر زنجبیل در کاس آنها ممزوج نموده ، و بدانها می‌دهند ، و چون هنوز اشتیاق سیر در صفات را دارند ، بنابراین محبت آنها از لذت حرارت طلب پاک نشده است ، و گاهی که از واردات و تجلیات جمال آرامش و سکونی پیدا می‌کنند ، از چشمه کافور در کاس آنها ریخته می‌شود .  
کافور خنک و معطر بوده ، و موجب آرامش و سکون او می‌گردد .  
«ان الابرار یشربون من کاس کان مزاجها کافورا عینا یشرب بها عباد الله یفجرونها تفجیرا»[246]  
چون هنوز به مقام جمع نرسیده ، و در عین جمع ذات مستغرق نگشته اند ، لذا آن آرامش مطلق و آن سکون من جمیع الجهات برای آنان نیست ، آن برای کسانی است که بمرحله عبودیت مطلقه آمده و از عباد الله شده باشند ، آنها از مقربین‌اند ، و از اصل چشمه کافور می آشامند ، و علاوه بقلب و دل هر که استعداد داشته باشد ، از آن چشمه جاری می‌کنند ، و در کاس هر کسی به اندازه استعداد او می‌ریزند .  
باری این چشمه کافور همان چشمه تسنیم است که آن نیز اختصاص به مقربین دارد ، و اما در کاس ابرار مقداری از آن ریخته می‌شود .  
«ان الابرار لفی نعیم علی الارائک ینظرون ، تعرف فی وجوههم نضرة النعیم یسقون من رحیق مختوم ختامه مسک و فی ذلک فلیتنافس المتنافسون و مزاجه من تسنیم عینا یشرب بها المقربون [247]  
ابرار از شراب مهر کرده شده می‌خورند ، مهر آن طیب و پاکیزه ، و همان قوانین شرع مقدس است که با آن ظرف شراب را پر کرده ، و از دستبرد شیطان مصون‌داشته‌اند ، قدری از نهر تسنیم داخل آن شراب صافی نموده و به ابرار می‌دهند ، و لیکن مقربین از خود چشمه تسنیم که از بالاترین نقطه از نقاط بهشت جاری است ، میآشامند .
<span class="chapter">

#### چشمه تسنیم از زیر پای امیرالمؤمنین جاری است
</span>

و آنکه بر اعراف قرار دارد و تسنیم از زیر پای او جاری است مقام ولایت کبرای حضرت مولی الموالی امیرالمؤمنین علیه السلام است ، که تمام مقربین از چشمه جاری شده از زیر پای آنحضرت میآشامند .  
نهر تسنیم از قلب آنحضرت سرچشمه می‌گیرد ، و مقربین را سیراب می‌کند ، و سپس بحوض کوثر وارد می‌شود ، و از آنجا بقلوب و دلهای شیعیان و موالیان هر جا و در هر مکان ، هر یک از انواع این علومی که ذکر شد ، چه تسنیم ، و کافور ، و چه زنجبیل ، و چه خمر صافی ، و چه نهر شیر ، یا آب غیر متعفن ، یا نهر عسل ، همه از مقام ولایت که علم مطلق است سرچشمه گرفته ، و افراد بنی آدم را هر یک بنوبه خود بحسب ظروف و استعدادات سیراب می‌کند .
<span class="chapter">

#### ساقی حوض کوثر
</span>

روایاتی بسیار و مستفیض از ائمه علیهم السلام روایت‌شده است که ساقی حوض کوثر حضرت امیرالمؤمنین علیه السلام بوده ، با قدح‌ها که در اطراف آن است‌به هر کس از موالیان می‌دهند ، و با عصائی که در دست آن حضرت است دشمنان خاندان عصمت را از حوض می‌راند ، ولی ما از طریق عامه بعضی روایاتی را که در این باب نقل شده است ذکر می‌کنیم .  
محب الدین احمد بن عبدالله طبری از ابی سعید الخدری روایت می‌کند که : قال : قال رسول الله صلی الله علیه و آله یا علی معک یوم القیمة عصا من عصی الجنة تزودبها المنافقین عن الحوض اخرجه الطبرانی[248]  
حضرت رسول به امیرالمؤمنین علیه السلام فرمودند : یا علی با تو در روز قیامت عصائی است از عصاهای بهشتی که با آن منافقین را از بهشت می‌رانی .  
قندوزی حنفی گوید : اخرج المؤید اخطب الخطباء موفق بن احمد الخوارزمی المکی ، عن سید الحفاظ عن ، ابی منصور شهردار ابن شیرویه الدیلمی ، بسنده عن زید بن علی بن الحسین ، عن ابیه عن جده امیرالمؤمنین علی رضی الله عنهم ، آنوقت روایتی مفصل را بیان می‌کند و از جمله فقرات آن اینست : که می‌فرماید : یا علی!انک غدا علی الحوض خلیفتی ، و انت اول من یرد علی الحوض و انت تزود المنافقین عن حوضی ، و انت اول داخل فی الجنة من امتی ، و ان محبیک و اتباعک علی منابر من نور ، رواء مرویین ، مبیضة وجوههم حولی ، اشفع لهم فیکونون غدا جیرانی ، و ان اعدائک غدا ظمآء مظمئین ، مسودة وجوههم ، یضربون بالمقامع و هی سیاط من نار مقمحین[249]  
ای علی!حقا تو فردا در کنار حوض کوثر خلیفه من می‌باشی ، و تو اولین کسی هستی که فردا کنار حوض بر من وارد می‌شود ، و تو منافقین را از کنار حوض من میرانی ، و تو اولین کسی هستی از امت من که داخل در بهشت می‌شوی!  
و حقا که دوستان تو و پیروان تو بر منبرهائی از نور قرار گرفته ، همگی سیراب و سیراب شده ، با چهره‌های درخشان و تابناک در اطراف من هستند ، و من شفاعت آنها را می‌نمایم ، و آنان فردا همسایگان من هستند .  
و حقا که دشمنان تو در فردا تشنه کام و جگر سوخته ، با صورتهای سیاه و تاریک حاضر شده ، و با چماق‌هائی که از شلاق‌های آتشین می‌باشد بدور رانده می‌شوند و سرافکنده خواهند بود .  
و نیز گوید : اخرج ابونعیم الحافظ ، عن ابی هریرة ، قال : قال رسول الله صلی الله علیه و آله لعلی رضی الله عنه : انت‌یا علی علی حوضی ، تزود المنافقین ، و ان اباریقه عدد نجوم السماء ، و انت و الحسن ، و الحسین ، و حمزة ، و جعفر فی الجنة اخوانا علی سرر متقابلین ، و انت و اتباعک معی ثم قرء ( و نزعنا ما فی صدورهم من غل اخوانا علی سرر متقابلین ) [250] رسول خدا صلی الله علیه و آله به امیرالمؤمنین علیه السلام فرمودند :  
ای علی!تو در اطراف حوض من هستی ، و منافقین را از آن دور می‌کنی‌ابریق‌های بهشتی که با آنها از کوثر آب برمی‌دارند تعدادش به اندازه ستارگان آسمان است . و تو ، و حسن ، و حسین ، و حمزه ، و جعفر ، در بهشت‌برین ، برادرانی هستید که در روی سریرها و تخت‌ها در مقابل یکدیگر به تماشای هم اشتغال دارید!و تو و پیروان تو همگی با من هستند ، سپس رسول خدا این آیه را قرائت کردند : و بیرون کشیدیم ، از سینه‌های آنان هر کدورت و قذارتی را ، و آنان با یکدیگر ، برادروار و روبروی هم بر تخت‌ها و اریکه‌ها جای دارند .  
و نیز گوید : و فی جمع الفوائد : جابر و ابو هریرة رفعاه علی بن ابیطالب : صاحب حوضی یوم القیمة ، للاوسط[251] ابوهریره و جابر مرفوعا از رسول خدا روایت کرده‌اند که فرمود : صاحب حوض من در روز قیامت علی بن ابیطالب است .  
و نیز گوید : ابو سعید رفعه : یا علی!معک یوم القیمة عصا من عصی الجنة تزود بها المنافقین عن حوضی ، للاوسط[252] ابو سعید مرفوعا روایت کرده است که رسول خدا فرمود : ای علی!با تو در روز قیامت عصائی است که با آن منافقان را از اطراف حوض من می‌رانی ،  
و نیز گوید : و فی جواهر العقدین ، اخرج الطبرانی عن ابی کثیر قال : کنت جالسا عند الحسن بن علی رضی الله عنهما ، جاء رجل فقال له : ان معاویة بن خدیج‌یسب اباک عند ابن ابی سفیان ، فقال له : ان رایته من بعد ، ارنیه!فرءآه یوما ( فاراه ذلک الرجل )  
فقال الحسن رضی الله عنه لابن خدیج : انت تسب ابای عند ابن آکلة الاکباد ؟ امالئن وردت علی الحوض و ما اراک ترده ، لتجدن ابای مشمرا حاسرا ذراعیه ، یزود المنافقین عن حوض رسول الله صلی الله علیه و آله و هذا قول الصادق المصدق صلی الله علیه و آله[253] ابن کثیر گوید : من در خدمت‌حضرت امام حسن مجتبی علیه السلام بنشسته بودم که مردی آمد و به آن حضرت گفت : معاویة بن خدیج پدر شما را در نزد معاویة ابن ابی سفیان سب و شتم می‌کرد . حضرت فرمود : از این پس اگر او را دیدی به من نشان بده آن مرد روزی آن شخص را دید ، به حضرت نشان‌داد . حضرت امام حسن علیه السلام به معاویة بن خدیج فرمود : تو پدر مرا در نزد فرزند خورنده جگرها ( هند جگر خوار ) سب و شتم می‌نمودی آگاه باش!اگر در کنار حوض وارد شوی-و من هیچ نمی‌بینم که بتوانی در آنجا وارد شوی-پدر مرا خواهی یافت که دامن بر کمر زده و آستین‌ها را تا ذراع خود بالا زده و منافقان را از حوض رسول الله صلی الله علیه و آله دور می‌کند و می‌راند و این گفتار شخص صادق و مصدق-راست‌گو و گواهی شده بر راستی-رسول خدا صلی الله علیه و آله است .  
و نیز گوید ایضا لا حمد فی المناقب ان رسول الله صلی الله علیه و آله قال : اعطیت فی علی خمس ، هن احب الی من الدنیا و ما فیها الی ان قال و اما الثالثة فهو واقف علی حوضی یسقی من عرفه من امتی[254]  
احمد بن موفق خوارزمی در مناقب گوید : که رسول خدا صلی الله علیه و آله فرمودند : درباره علی بن ابیطالب ، از جانب خداوند عز و جل ، بمن پنج چیز داده شده است که آنها در نزد من از تمام دنیا و آنچه در دنیاست محبوبترند .  
و سپس یک یک را ذکر می‌کند تا میرسد به آنکه میگوید :  
و اما چیز سوم ، آنستکه که علی بن ابیطالب در کنار حوض من قرار دارد و هر فرد از افراد امت من را که او را بشناسد ، سیراب می‌کند .  
و نیز گوید : و فی المناقب عن سعید بن جبیر ، عن ابن عباس رضی الله عنهما ، قال : قال رسول الله صلی الله علیه و آله : یا علی ، انت صاحب حوضی ، و صاحب لوائی ، و حبیب قلبی ، و وصیی ، و وارث علمی ، و انت مستودع مواریث الانبیاء من قبلی ، و انت امین الله فی ارضه ، و حجة الله علی بریته ، و انت رکن الایمان ، و عمود الاسلام ، و انت مصباح الدجی ، و منار الهدی ، و العلم المرفوع لاهل الدنیا ، یا علی ، من اتبعک نجی ، و من تخلف عنک غرق ، و انت الطریق الواضح و الصراط المستقیم ، و انت قائد الغر المحجلین و یعسوب المؤمنین و انت مولی من انا مولاه ، و انا مولی کل مؤمن و مؤمنة ، لا یحبک الا طاهر الولادة ، و لا یبغضک الا خبیث الولادة ، و ما اعرجنی ربی عز و جل الی السماء ، و کلمنی ربی الا قال : یا محمد اقرء علیا منی السلام و عرفه ، انه امام اولیائی و نور اهل طاعتی و هنیئا لک هذا الکرامة[255]  
ابن عباس می‌گوید که رسول خدا صلی الله علیه و آله فرمودند :  
ای علی!تو صاحب حوض من هستی!و صاحب لواء من هستی!و حبیب دل من هستی!و وارث علم من هستی!و تو محل امانت مواریث پیامبران قبل از من هستی!  
و تو امین خدا در روی زمین او هستی!و حجت خدا بر تمام آدمیان و رکن ایمان ، و ستون اسلام ، و چراغ درخشنده در تاریکیها و منار هدایت و پرچمی که برای اهل دنیا برافراخته شده است می‌باشی!  
ای علی!کسیکه از تو پیروی کند نجات می‌یابد!و کسیکه از تو تخلف ورزد دستخوش غرقاب هلاک میگردد!  
و تو طریق روشن و راه مستقیمی!و تو پیشوای سفید چهرگان و نشانه‌داران در غرفات بهشتی!و تو رئیس و سپهسالار مؤمنانی!  
و تو ولی و سرپرست هر کس هستی که من ولی و سرپرست او هستم!و من مولی و ولی هر مرد مؤمن و هر زن مؤمنه‌ای هستم .  
تو را دوست ندارد مگر کسیکه تولدش پاک باشد!و تو را دشمن ندارد مگر کسیکه تولدش ناپاک باشد .  
و خدای من عز و جل مرا بآسمان معراج نداد و با من پروردگار من تکلم نکرد مگر آنکه گفت : ای محمد!از جانب من سلام مرا به علی برسان و باو بفهمان که او امام اولیای من است ، و نور اهل طاعت من است ، و گوارا باد بر تو این کرامت!  
و ابن شهرآشوب گوید : و فی اخبار ابی رافع من خمسه طرق ، قال النبی صلی الله علیه و آله یا علی ترد علی الحوض و شیعتک رواء مرویین ، و یرد علیک عدوک ظلمئاء مقمحین[256]  
ابن شهرآشوب از خبرهای ابورافع از پنج طریق روایت کرده است که رسول خدا صلی الله علیه و آله ، بعلی بن ابیطالب فرمودند : ای علی!تو و شیعیانت وارد بر حوض کوثر می‌شوید همگی شاداب و سیراب و دشمنانت‌بر تو وارد می‌شوند همگی تشنه‌کام و سرافکنده .  
و جاء فی تفسیر قوله تعالی : و سقیهم ربهم شرابا طهورا ، یعنی سیدهم علی بن ابیطالب ، و الدلیل علی ان الرب بمعنی السید : قوله تعالی : و اذکرنی عند ربک[257]  
در تفسیر گفتار خدای تعالی : و پروردگارشان آنان را از شراب طهور سیراب میکند ، آمده است که مراد از رب در این مبارکه سید است ، و ربهم یعنی سید ایشان علی بن ابیطالب ، و دلیل اینکه رب در اینجا بمعنای سید است گفتار خدایتعالی است ، که یوسف برفیق زندانی خود گفت : مرا در نزد رب خود بیاد بیاور که مراد همان رئیس و حاکم بوده است .  
الفایق : ان النبی قال لعلی : انت الذائد عن حوضی یوم القیامة تذود عنه الرجال کما یذاد الاصید البعیر الصادی‌ای الذی به الصید و الصید ، داء یلوی عنقه[258]  
در فائق زمخشری آمده است : رسول خدا بعلی بن ابیطالب گفتند : تو هستی که از حوض من در روز قیامت دور میکنی!دور میکنی و میرانی از آن مردمان منافقین را همانطور که شتر گر را ساربانان از میان شترها دور می‌کنند .
<span class="chapter">

#### اشعار سید حمیری درباره حوض کوثر و ساقی آن
</span>

حمیری شاعر اهل بیت سلام اله علیهم میگوید :  
اؤمل فی حبه شربة من الحوض تجمع امنا و ریا  
اذا ما وردنا غدا حوضه فادنی السعید و ذاد الشقیا  
متی یدن مولاه منه یقل رد الحوض و اشرب هنیئا مریا  
و ان یدن منه عدوله یذده علی مکانا قصیا[259]  
و نیز راجع به غاصبین مقام ولایت ضمن قصیده طویلی گوید . اشعار نغز و مشهور حمیری راجع به حوض کوثر  
و ازمعوا غدرا بمولاهم تبا لما کانوا به ازمعوا  
لاهم علیه یردوا حوضه غدا و لا هو فیهم یشفع  
حوض له ما بین صنعا الی ایلة ارض الشام او اوسع  
ینصب فیه علم للهدی و الحوض من ماء له مترع  
یفیض من رحمته کوثر ابیض کالفضة او انصع  
حصاه یاقوت و مرجانة یهتز منها مونق مونع  
اخضر مادون الجنی ناضر و فاقع اصفر ما یطلع  
و العطر و الریحان انواعه تسطع ان هبت‌به زعزع  
ریح من الجنة مامورة دائمة لیس لها منزع  
اذا مرته فاح من ریحه ازکی من المسک اذا یسطع  
فیه اباریق و قد حانه یذب عنها الانزع الاصلع  
یذب عند ابن ابیطالب ذبک حربی ابل تشرع  
اذا دنوا منه لکی یشربوا قیل لهم تبا لکم فارجعوا  
دونکموا فالتمسوا منهلا یرویکم او مطعما یشبع  
هذا لمن والی بنی احمد و لم یکن غیرهم یتبع  
فالفوز للشارب من حوضه و الویل و الذل لمن یمنع[260]  
مفاد اشعار این است  
1- متمردین از بیعت‌با امیرالمؤمنین علیه السلام در غدر و مکر با مولای خود علی بن ابیطالب پافشاری کردند ، نابود و هلاک باد آن منظوری که برای وصول بآن بچنین مکری دست زدند  
2-فردای قیامت آنها نمی‌توانند در حوض علی داخل شوند ، و نه آنحضرت‌درباره آنها شفاعت‌خواهد نمود .  
3-برای آنحضرت حوضی است ، که وسعتش ما بین صنعا تا ایله از اراضی شام است ، بلکه آن حوض وسعتش بیشتر است  
4-در آنجا نشانه و علمی برای راهنمائی موالیان آنحضرت میگذارند ، و آن حوض از آبی که از آنحضرت است‌سرشار خواهد بود .  
5-از آنحضرت کوثر جریان پیدا میکند ، که آبش مانند نقره سفید بلکه درخشانتر است .  
6-ریگهای ته حوض کوثر از یاقوت و مرجان و لؤلؤئیست ، که تا بحال دست کسی بآنها نرسیده است ، زمین کوثر از مشک ، و در اطراف آن درختهائی با میوه‌های زیبا و رسیده در اهتزاز است .  
7-آنقدر رنگهای سبز برگهای درختان خوش رنگ ، و رنگهای زرد طلائی آن دلفریب است ، که هیچ چشمی ندیده است ، و چون باد و نسیم بهشتی در حرکت درآید ، از آن حوض بوی انواع عطر و ریاحین معطر برمیخیزد .  
8-نسیمی همیشگی و دائمی از بهشت‌بامر خدا میوزد ، که هیچگاه از حرکت نمی‌ایستد .  
9-و چون بوزش درآید از عطر کوثر بهتر از بوی مشگ در هنگام انتشار آن بمشام جان میرسد .  
10 و 11-در اطراف کوثر ابریق‌ها و قدح‌ها موجود ، برای سیراب شدن موالیان گذارده شده است ، و لیکن رجل اصلع : مولا امیرالمؤمنین علی بن ابیطالب دشمنان خدا را مانند شترهای گری که در آب افتاده‌اند ، از آن حوض دور می‌کند .  
13-چون بخواهند قدری بحوض نزدیک شوند ، تا از آب آن بیاشامند ، ندا میرسد دور شوید نابود شوید .  
14-برگردید!شما آبشخواری در نزد خود بجوئید ، که شما را سیراب کند ، و غذائی که شما را سیر بنماید .  
15-این حوض اختصاص بافرادی دارد که با ذریه رسول خدا مهربانی نموده ، و ولایت آنها را در دل داشته باشند ، و تبعیت از غیر آنان ننموده باشند .  
16-بنابراین این رستگاری و کامیابی برای کسی است که از آن حوض بیاشامد ، و ذلت و تیره‌بختی برای کسی که از آن منع شود . باری این حوض معدن علم امیرالمؤمنین است ، که حیات‌بخش جانها و شفا دهنده دلهاست ، هر کوری در آن برود بینا می‌شود و هر سیاهی سفید ، و هر مریضی شفا پیدا می‌کند ، و هر سوخته‌ای جان جدید پیدا میکند ، و لذا این حوض از اعراف که جای آنحضرت ، و از تسنیم که علم آنحضرت است جاری میشود .  
و هیچ مقامی بالاتر از آن نیست ، مگر عرش خدا ، که اشاره بمقام حقیقت نبویه دارد .  
فرمود پیغمبر اکرم صلی الله علیه و آله در حدیثی که متفق علیه فریقین است : انا مدینة العلم و علی بابها[261]  
من شهر علم و دانش هستم ، و علی در آنست .
<span class="chapter">

### پی نوشت ها
</span>

[235] سوره انبیاء : 21 - آیه 73  
[236] سوره انبیاء : 21 - آیه 73  
[237] سوره اسراء : 17 - آیة 71  
[238] سوره النجم : 53 - آیه 10  
[239] شرح نهج البلاغه طبع بیست جلدی ج 1 ص 26  
[240] سوره حج : 22 - آیه 14 و 23 و سوره محمد : 47 - آیه 12 و سوره تحریم : 66 آیه 8  
[241] سوره طه : 20 - آیه 17 - 119  
[242] سوره قمر : 54 - آیه 55  
[243] سوره محمد : 47 - آیه 15  
[244] سوره انبیاء : 21 - آیه 30  
[245] سوره دهر : 76 - آیه 17 - 18  
[246] سوره دهر : 76 - آیه 5 - 6  
[247] سوره مطففین : 83 - آیه 23 - 29  
[248] ذخائر العقبی ص 91  
[249] ینابیع الموده ص 130  
[250] ینابیع المودة ص 132  
[251] ینابیع المودة ص 132  
[252] همان  
[253] همان  
[254] ینابیع المودة ص 132  
[255] ینابیع الموده ص 132  
[256] مناقب ابن شهرآشوب ج 1 ص 350  
[257] مناقب ابن شهرآشوب ج 1 ص 350  
[258] همان  
[259] دیوان حمیری ص 464 تخریجها المناقب ج 2 : 162 و 223 و اعیان الشیعة ج 12 : 276  
[260] دیوان حمیری ص 261 و از بحار الانوار و مجالس المؤمنین و الغدیر و اعیان الشیعة و ضحی الاسلام و اغانی و ظرافة الاحلام اینقصیده را تخریج کرده است .  
[261] کنز العمال - ج 12 ص 201 حدیث 1130 چاپ هند 1384 و وسائل الشیعه طبع حروفی ج 18 ص 52
<span class="chapter">

## قسمت پانزدهم : وحی تکوینی ، وحی خیرات به امامان ، علی از نگاه پیامبر علیهما السلام ، شرط امامت ، عد . . .
</span>
<span class="chapter">

### درس یازدهم : معنای وحی خیرات به ائمه در تفسیر آیه مبارکه : «و جعلنا ائمة یهدون بامرنا و اوحینا الیهم فعل الخیرات 
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الآن الی قیام یوم الدین  
و لا حول و لا قوة الا بالله العلی العظیم .  
قال الله الحکیم فی کتابه الکریم :  
«و جعلنا ائمة یهدون بامرنا و اوحینا الیهم فعل الخیرات و اقام الصلوة و ایتاء الزکوة و کانوا لنا عابدین [262]  
خداوند عز و جل می‌فرماید : ما حضرت ابراهیم و اسمعیل و اسحاق را ائمه‌ای قرار دادیم که به امر ما هدایت می‌کنند ، و کارهای پسندیده را به آنها وحی کردیم ، و اقامه نماز و ایتاء زکوة را به آنها وحی نمودیم ، و آنها از زمان قبل ، روش و مسلکشان این بود که ما را عبادت مینمودند .  
در مباحث گذشته پیرامون کیفیت هدایت‌به امر خدا و شرائط تحقق آن بحث و از آیات قرآن استنتاجاتی نمودیم ، اینک راجع به جمله دیگر آیه که می‌فرماید : «و اوحینا الیهم فعل الخیرات بحث نموده و معنی آنرا استنتاج مینمائیم بحول الله و قوته :
<span class="chapter">

#### در معنای وحی خیرات که بائمه می‌شود
</span>

در این جمله خدا می‌فرماید : نفس افعال خیری که آنها انجام می‌دادند ، وحی ما بود . چون مصدر مضاف افاده تحقق فعل را در خارج میکند .  
اگر کسی بگوید : یعجبنی احسانک و فعلک الخیر ، از آن استفاده می‌شود که احسان و فعل خوبی که نموده‌ای مرا مسرور نمود ، اما اگر بخواهند بگویند که احسان تو ، و فعل نیک تو ، پس از این مرا مسرور می‌کند ، مصدر را اضافه نمی‌کنند ، بلکه یا قطع از اضافه می‌نمایند ، یا فعل را با «ان مصدریه ذکر می‌کنند ، و می‌گویند : یعجبنی ان تحسن و ان تفعل الخیر یا آنکه یعجبنی الاحسان لک و الفعل لک .  
مانند آیاتی که در قرآن بعنوان تشریع احکام بیان شده ، و منظور بجای آوردن آن افعال است در زمان مستقبل از وقت‌خطاب ، در آن آیات ان مصدریه بکار برده شده است مانند ، «ان تصوموا خیر لکم [263] و«امرت ان اعبدالله [264] و«ان لا تعبدوا الا الله [265] و«ان اقیموا الصلوة [266]
<span class="chapter">

#### معنای وحی تکوینی
</span>

اما در آیه مورد بحث نمی‌فرماید : و اوحینا الیهم ان تفعلوا الخیرات ، به آنها وحی نمودیم که خیرات را بجای آرید ، بلکه می‌فرماید افعال خارجی که از آنها سرمیزد عین وحی ما بود ، ما وحی کردیم بآنها افعال خیریرا که انجام می‌دادند ، در اینصورت نفس فعل آنها مورد وحی است .  
بنابراین باید دید چگونه ممکن است فعل مورد وحی واقع شود . برای روشن شدن این مطلب از قرآن مجید شاهدی می‌آوریم :  
«و اوحی ربک الی النحل ان اتخذی من الجبال بیوتا و من الشجر و مما یعرشون . ثم کلی من کل الثمرات فاسلکی سبل ربک ذللا یخرج من بطونها شراب مختلف الوانه فیه شفاء للناس ان فی ذلک لآیة لقوم یتفکرون [267]  
خدای تو به زنبور عسل وحی فرستاد ، به اینکه در کوهها و درختها ، و در سقف‌های منازل ، برای خود خانه درست کن ، سپس از تمام میوه‌جات بخور ، و با حالت تسلیم و پذیرش راههائی که خدا بتو معرفی کرده بپیما . آیا این وحی که به زنبور عسل کرده است ، مانند وحی به قلب پیغمبران بود ، که در هر لحظه بر قلب زنبور عسل وحی میرسیده ، که این قسم خانه بساز ، در اینجا سکنی گزین ، روی این گل بنشین!سپس روی آن گل!روی گل بدبو منشین ؟ یا آنکه اینطور نیست ، بلکه خداوند به قسمی این حیوان عجیب و لطیف را خلق فرموده است که تمام کارهای او باراده خدا انجام پذیرفته ، و این حیوان معصوم بدون هیچ دخالتی از نفس اماره و آرزوهای باطله و شخصیت‌طلبی‌ها ، طبق برنامه معین که خدا ، در عالم تکوین برای او مقرر داشته است ، در هر لحظه به امر و اذن پروردگار در راهی که خدا معین نموده سیر میکند ، و طبق دعوت فطرت از روی این گل بر روی آن گل می نشیند ، و شیره گل خوشبو را میمکد ، در سقفها ، و کوهها و درختها ، خانه هندسی شکل عجیب می‌سازد .  
این وحی را وحی تکوینی گویند ، یعنی خدا در عالم تکوین و خارج ، تمام افعال و سکنات او را خود تنظیم نموده ، و بدون دخالت امر خارج که او را در سیر تکاملی خود از صراط مستقیم خارج کند ، او را در راهها و طرق سعادت و اعمال نیک طبق برنامه آفرینش حرکت میدهد .
<span class="chapter">

#### وحی خیرات به امامان
</span>

آیه مبارکه قرآن می‌فرماید : که ما فعل خیرات را بآنها وحی کردیم یعنی تمام افعال پسندیده که از آنها ظهور می‌کند ، به اذن ما ، و امر ما بوده ، و ملکوت آنها در دست ماست ، و بنابراین اعمال آنها بدون دخالت هیچ فکر نفسانی و هوای خودپسندی از آنها سر می‌زند .  
آنها اعتباراندیش نیستند و برای محافظه کاری فعلی انجام نمی‌دهند و برای بجا آوردن کاری در اعتبارات واهیه نمیافتند که سپس کار خود را بر اساس مصلحت تخیلیه بجای آورند ، بلکه از تمام این مراحل عبور نموده‌اند . اراده آنها اراده خدا ، و فعل آنها از ضمیری پاک و بی‌آلایش ، بدون شائبه منفعت‌طلبی و ملاحظه اجر و پاداش ، و عاقبت اندیشی ، از آنها سرمیزند .  
آنها افرادی هستند که خود فعل جزای آنهاست ، و در صدد جزائی خارج از نفس و حقیقت فعل خود نیستند .  
این فعل ، فعل خداست که باراده و مشیت‌خدا از آئینه وجود و صقع نفس آنان هویدا و از مجری و مجلای وجود آنان طلوع میکند . بنابراین می‌توان گفت که نفس فعل آنان وحی خداست .  
انسان تا هنگامی که چشمش بجمال پروردگار گشوده نشده ، و کم‌کم مراتب هستی خود را فراموش ننموده ، و به خدا هست نشده است ، تمام افعال را از خود می‌بیند ، و حتما برای غایت و نتیجه ای انجام میدهد ، ولی اگر در مرحله عبودیت قدم بصدق گذاشت ، رفته رفته در اثر مشاهده قدرت و علم مطلق خدا و انکشاف مراحل توحید در وجود وی ، دیگر از خود وجود و هستی ادراک نمیکند ، تا آنکه برای بقا و حفظ آن یا برای جلب نفع و رفع ضرر کاری انجام دهد ، خود را در دست قدرت پروردگار چون موم در مشت قوی پنجه‌ای خاضع و تسلیم ملاحظه مینماید ، چون با طلوع خورشید حقیقت ، و مشاهده جمال مطلق و حیات و علم مطلق ، وجود خود را سراب دیده ، و نمی‌تواند چیزی را برای خود و بمصلحت‌خود انجام دهد ، هر کاری که از او در اینصورت و اینحال سرمیزند کار حق است و بس .  
در حدیث قدسی که فریقین روایت کرده‌اند خدا می‌فرماید :  
لا یزال العبد یتقرب الی بالنوافل حتی احبه فاذا احببته کنت سمعه الذی یسمع به و بصره الذی یبصر به و لسانه الذی ینطق به و یده التی یبطش بها[268]  
پیوسته بنده مطیع من بسبب بجا آوردن کارهای مورد رضا و پسند من که او را جبرا تکلیف ننموده‌ام و خود بشوق و رغبت انجام میدهد ، بمن تقرب می‌جوید ، و نزدیک می‌شود ، تا بسر حدی میرسد که من دوستدار او خواهم شد ، و چون او را محبوب خود قرار دادم ، من گوش او می‌شوم که با او می‌شنود ، و من چشم او می‌شوم که با او می‌بیند ، و من دست او می شوم که با او اخذ می‌کند .  
یعنی در آنحال گوش را از خود نمی‌بیند ، بلکه گوش او مجرائی است که بوسیله آن خدا می‌شنود ، و بوسیله چشم او خدا می‌بیند .  
آیه مبارکه قرآن :  
«و ما رمیت اذ رمیت و لکن الله رمی [269]
<span class="chapter">

#### شرط تحقق امامت عبور امام از هستی خود و تحقق به هستی خداست
</span>

دلالت بر همین مقام دارد ، ای رسول ما در آن وقتی که تو تیر انداختی ، تو تیرنینداختی ، بلکه خدا تیر انداخت;آیه مبارکه «ید الله فوق ایدیهم [270] نیز بر این معنا دلالت می‌کند ، دست خدا بالای دست آنان است ، بالجمله از آیه مبارکه : «و اوحینا الیهم فعل الخیرات استفاده می‌شود که امام کسی است که حقا باید از مراتب نفس و خودی عبور نموده ، و بمراحل توحید حقیقی وارد شده ، و با وجود طلوع آفتاب عالمتاب ، و ظهور ذات مقدس حق جل و علا در مرائی کاینات و جلوه او در ماهیات امکانیه ، از خود ظهور و بروز ندیده ، بلکه اصل هستی خود را مندک در هستی حضرت مفیض الوجود بنماید ، و فعل او و گفتار او و سکون و حرکت او و قیام و قعود او و جنگ و صلح او فعل خدا گردد . اگر کسی به این مرحله رسید قابلیت امامت را باذن خدا دارد و الا فلا .  
چون امام یعنی کسی که ماموم را بمقام و محل و مقصود خود رهبری می‌کند ، کسیکه از شوائب نفس اماره بیرون نیامده است ، اگر امام شود تمام مامومین را بمحل و مقام خود که امیال نفسانیه باشد دعوت میکند ، و بدیهی است که این دعوت ، دعوت بخدا نبوده ، بلکه دعوت بنفس است .  
امام با این خاصه‌ایکه ذکر شد ، چون فعلش فعل حق ، و قولش قول حق می‌شود ، لذا حجت است ، چون فعل و قول حق حجت است .  
بنابراین باید از او پیروی کرد ، و بر کار او خرده نگرفت ، زیرا خرده گرفتن بر او خرده گرفتن بر فعل حق است ، و شخص خورده گیر باید بنفس خود مراجعه نماید ، و عیب را در آنجا جستجو کند ، که بواسطه ، جهل و فقدان معرفت و ناشناختن امام ، عیبی را بدو نسبت داده است .  
ممکن است بسیاری از افراد نیک و صالح العمل باشند ، ولی چون از خودی خود برون نیامده اند ، امام را نشناسند ، مرتبه امامت مرتبه ایست بس رفیع .
<span class="chapter">

#### قیام زید بدستور امام نبوده است
</span>

در اصول کافی در کتاب حجت مرحوم کلینی با اسناد خود از ابان از احول[271] نقل می‌کند : که زید بن علی بن الحسین علیهم السلام چون مورد طلب خلیفه قرار گرفت ، و در دنبال او جاسوسان میگشتند در حالیکه خود را مختفی نموده بود ، من بر او وارد شدم ، بمن گفت :  
ای ابا جعفر!اگر فردی از ما بر علیه خلیفه خروج کند ، رای تو در این باره چیست ؟ آیا تو هم برای کمک با او خروج خواهی نمود ؟  
من در پاسخ او گفتم : اگر آنکه بر خلیفه خروج کند مانند پدر تو ( حضرت علی بن الحسین ) و برادر تو ( حضرت امام محمد باقر ) باشد من برای حمایت او خروج میکنم .  
احول میگوید : زید بمن گفت : من اراده خروج دارم ، که با این قوم مجاهده نمایم ، تو هم با من خروج کن .  
من گفتم : چنین کاری نمیکنم فدایت گردم .  
زید گفت : آیا جان خود را خیلی دوست داری ، و از کمک ما دریغ میکنی ؟  
گفتم نه : جان من یک نفسی بیش نیست ، ولی مطلب جای دیگر است و آن اینکه اگر زمین دارای امام و حجت است ، چون این خروج تو بدون اذن و دستور اوست ، بنابراین افرادیکه با تو خروج کنند ، هالک ، و افرادیکه تخلف ورزند و خروج نکنند ناجی و رستگار خواهند بود .  
و اگر زمین دارای امام و حجتی نیست ، بنابراین افرادیکه با تو خروج کنند یا نکنند در مرتبه مساوی ، و در منزلت برابرند ، چون هر دو آنها کار را روی اختیار خود انجام داده ، و طبق دستور حجت‌خدا نبوده است .  
زید بمن گفت : ای ابا جعفر!من با پدرم در سر سفره می‌نشستم ، پدرم برای من لقمه بزرگ میگرفت ، و لقمه داغ را سرد مینمود تا خنک شود و بمن می‌داد ، از روی شفقت و مهری که با من داشت ، چگونه می‌شود با من شفقت نکند ، و از آتش دوزخ بعلت عدم معرفی امام مرا نرهاند ؟  
آیا می‌شود تو را بدین ( امام ) معرفی کند ، و بمن امام را معرفی ننماید ؟  
من به زید عرض کردم : فدایت شوم ، روی شفقتی که پدرت با تو داشته ، و از آتش تو را میرهانیده است ، امام را به تو معرفی ننموده است ، چون خوف داشته است که اگر معرفی کند و تو نپذیری داخل در آتش خواهی شد ، و لیکن بمن امام را خبر داده ، و معرفی نموده است ، اگر من اطاعت او را گردن نهم و معرفی او را بپذیرم ، نجات پیدا میکنم ، و اگر نپذیرم ، پدرت بر من باکی نداشته است که داخل آتش گردم .  
سپس به زید گفتم : فدایت‌شوم ، آیا شما افضلید یا انبیاء ؟  
زید گفت بلکه انبیاء افضلند .  
گفتم : یعقوب بفرزندش یوسف گفت : «یا بنی لا تقصص رؤیاک علی اخوتک فیکیدوا لک کیدا»[272] ، ای فرزند من ، خواب خود را با برادران خود مگو زیرا آنها بر علیه تو مکر و حیله خواهند نمود .  
چرا یعقوب برادران را از خواب یوسف خبر نکرد ، و مخفی نمود ، بجهت آنکه بر فرزندش یوسف شفقت و مهربانی داشت و میدانست که در اثر افشاء خواب ، یوسف را هلاک می‌کنند ، همینطور پدرت چون بتو شفقت و مهر داشته ، معرفی امام را از تو مختفی داشته ، چون میدانسته اگر بگوید ، و قبول نکنی ، داخل در آتش خواهی بود .  
زید گفت : قسم بخدا که چون اینمطالب را گفتی من هم بتو بگویم که صاحب تو ( حضرت امام جعفر صادق علیه السلام ) در مدینه بمن خبر داد : که تو کشته خواهی شد ، و به دار آویخته می شوی!و در نزد آنحضرت صحیفه‌ای است که در آن قتل ، و به دار کشیده شدن من نوشته شده است .  
احول میگوید : چون برای عزم حج حرکت کردم ، این جریان مناظره با زید را خدمت حضرت صادق علیه السلام بازگو نمودم .  
حضرت فرمودند : حجت را بر او تمام کردی!و راه را از جلو و عقب و راست و چپ و بالا و پائین بر او بستی!و در محاجه و مناظره با او کوتاهی ننمودی . [273] زید بن علی بن الحسین دارای مقامی عالی بود ، و در تقوی ، و زهد ، و غیرت ، و ایثار ، و انفاق ، و عبادت سرآمد روزگار بود ، و چون شهید شد حضرت صادق متاثر شدند ، و بر او گریستند و طلب رحمت نمودند ، ولی با تمام این کیفیات مقام امام چیز دیگری است و زید از مقامات امام ابدا خبری ندارد .
<span class="chapter">

#### حرکت و سکون امام هر دو صحیح است
</span>

زید در مقابل انحراف و جنایات منصور دوانیقی بعلت قصور دید و عدم تشخیص مصالح غائی امت ، جام صبرش لبریز شد ، و آنقدر سعه نفس نداشت که بتواند تحمل کند ، لذا بر علیه او قیام کرد . ولی امام کسی است که ابدا در مقابل ظلمها خسته نگردد ، و چون ضیق نفس در او نیست ، مادام که به مصلحت اسلام و جامعه مسلمین نباشد ، دست باقدام خونین نزند ، و به احساسات خود یا همنشینان و القاءآت آنان متاثر نگردد ، حس انتقام در او نبوده باشد ، و برای ارضاء و تشفی غرایز و امیال خود اقدام نمی‌کند ، بلکه تمام کارهای او طبق عالیترین برنامه انسانیت برای هدایت خلق به اعلی درجه کمال بوده باشد ، در اینصورت جنگ و صلح او هر دو مصلحت‌بوده و هر یک از آنان فعل خداست ، حرکت و سکون او فعل خداست ، و باید از او پیروی نمود .  
باری مقام امامت ، عهده‌داری رسالت‌خدا و هدایت نفوس مردم بخداست ، و شایسته اینمقام نیست مگر کسی که نفسش آنقدر سعه پیدا نموده ، و از علوم خدا بهره یافته ، و بحیات خدا زنده شده و از مراحل نفس و امتحانات بکلی رسته باشد .  
امیرالمؤمنین علیه السلام نفس رسول الله بود ، و پیغمبر اکرم در مواطن بسیاری باینموضوع تصریح فرمود .  
البته این تصریح نه از نقطه نظر ظاهر و تعارفات اعتباریه و ابلاغات عادیه بر مردم بود ، بلکه بر اساس ادراک واقع ، و وقوف بر مراتب ، و مقامات ، و استعدادات غیر متناهیه آنحضرت بود ، که این تصریحات ، کاشف و نماینده آن واقعیت می‌باشد .  
و طبق تصریح آیه قرآن در قضیه مباهله ، نفس رسول خدا ، و بمنزله آنحضرت شمرده شد ، چنانکه فخر رازی در ذیل تفسیر آیه مباهله باین واقعیت اعتراف میکند .
<span class="chapter">

#### روایات درباره اتحاد نفس رسول اکرم با نفس امیر المؤمنین
</span>

قندوزی میگوید : اخرج صاحب المناقب عن جعفر الصادق ، عن ابیه ، عن جده علی بن الحسین : ان الحسن بن علی علیهم السلام قال فی خطبته : قال الله تعالی لجدی صلی الله علیه و آله حین جحده کفرة اهل نجران و حاجوه :  
«فقل : تعالوا ندع ابنائنا و ابنائکم و نسائنا و نسائکم و انفسنا و انفسکم ثم نبتهل فنجعل لعنة الله علی الکاذبین [274]  
فاخرج جدی صلی الله علیه و آله معه من الانفس ابی ، و من البنین انا و اخی الحسین ، و من النساء فاطمة امی ، فنحن اهله و لحمه و دمه و نفسه ، و نحن منه و هو منا ثم قال :  
و فی عیون الاخبار عن الریان بن الصلت قال الرضا رضی الله عنه : عنی الله من انفسنا نفس علی و مما یدل علی ذلک قول النبی صلی الله علیه و آله لتنتهین بنو ولیعة اولا بعثن الیهم رجلا کنفسی یعنی علی بن ابیطالب فهذه خصوصیة لا یلحقهم فیه بشر و قد تقدم فی الباب الخامس[275]  
صاحب مناقب از امام جعفر صادق علیه السلام از پدرش از جدش حضرت علی بن الحسین علیه السلام روایت کرده است که : حضرت امام مجتبی حسن بن علی علیهما السلام در خطبه خود فرمودند :  
خدای تعالی ، در هنگامیکه کفار و منکرین از اهل نجران ، دعوت جدم رسول الله را قبول نکرده و رد کردند ، بجدم چنین خطاب فرستاد :  
بگو : بیائید ، بخوانیم پسرانمان را ، و پسرانتان را ، و زنانمان را و زنانتان را ، و جانهایمان را و جانهایتان را و سپس بدرگاه خدا ابتهال و تضرع نموده ، و لعنت و دور باش از خدا را بر دروغگویان قرار دهیم .  
در اینحال جد من صلی الله علیه و آله از جانها که باید با خود ببرد پدرم را برداشت ، و از پسران من و برادرم حسین را ، و از زنان ، مادرم فاطمه را .  
پس ما اهل رسول الله هستیم ، و گوشت او و خون او و جان او هستیم ، و ما از او هستیم و او از ماست . و در کتاب عیون اخبار الرضا از ریان بن صلت روایت است که حضرت امام رضا علیه السلام فرمودند :  
خداوند از لفظ انفسنا در آیه مبارکه ، نفس علی را قصد کرده است و دلیل آن اینکه : رسول خدا صلی الله علیه و آله فرمودند :  
بنو ولیعة باید دست از تمرد خود برگرداند ، و گرنه من کسی را برای جنگ با آنها میفرستم که مثل نفس من باشد ، و مرادشان از آن کس که حکم جان رسول الله را داشت علی بن ابیطالب بودند .  
پس این یک خصوصیتی است که در علی است و هیچ فردی از افراد بشر نمی‌تواند باینمقام دسترسی پیدا کند .  
سپس میگوید : اخرج احمد بن حنبل فی المسند عن عبدالله بن حنطب قال قال رسول الله صلی الله علیه و آله لوفد ثقیف حین جاوه : لتسلمن او لابعثن الیکم رجلا کنفسی لیضربن اعناقکم ، و لیسبین ذراریکم ، و لیاخذن اموالکم ، فالتفت الی علی ، و اخذ بیده فقال : هو هذا مرتین[276]  
احمد بن حنبل در مسند خود از عبدالله بن حنطب روایت کرده است که رسول خدا صلی الله علیه و آله بجماعتی از ثقیف که بر آنحضرت وارد شده بودند فرمودند :  
باید تسلیم شوید!و گرنه من میفرستم بسوی شما مردی را که حکم جان مرا دارد تا گردنهای شما را بزند ، و اولاد شما را اسیر کند ، و اموال شما را بگیرد سپس حضرت بسوی علی بن ابیطالب توجه نموده و دست او را گرفتند و دوبار فرمودند : آن مرد اینست .  
و نیز گوید : اخرج احمد بن حنبل فی المسند و فی المناقب : ان رسول الله قال : لتنتهین یا بنی ولیعة ، او لابعثن الیکم رجلا کنفسی یمضی فیکم امری ، یقتل المقاتلة ، و یسبی الذریة ، فالتفت الی علی ، فاخذ بیده و قال هو هذا مرتین  
و سپس گوید عین اینحدیث را موفق بن احمد خوارزمی مکی بهمین الفاظ تخریج نموده است[277]  
احمد بن حنبل در مسند خود گوید و نیز در مناقب خود آورده است که رسول الله صلی الله علیه و آله فرمودند :  
ای بنی ولیعه دست از تمرد و سرکشی بردارید ، و گرنه من برمیانگیزم بسوی شما مردی را که حکم نفس مرا دارد ، و امر مرا درباره شما اجرا میکند : با مردان جنگی شما جنگ میکند و ذریه شما را اسیر میکند .  
و پس از این گفتار رسول خدا بسوی امیرالمؤمنین علیه السلام التفات نموده و دست او را گرفته و دوبار فرمودند : آن مرد اینست .  
و نیز از کتاب مشکاة نقل میکند : از حبیش بن جناده رضی الله عنه ، قال : قال رسول الله صلی الله علیه ( و آله ) و سلم : علی منی و انا من علی و لا یؤدی عنی الا انا او علی .  
حضرت رسول الله فرمودند : علی از من است و من از علی هستم ، و ذمه مرا هیچکس نمی‌تواند ادا کند مگر خود من یا علی .  
و سپس گوید اینحدیث را ترمذی روایتکرده است ، و احمد بن حنبل ایضا از حبیش بن جناده روایت کرده است ، و ترمذی گوید : هذا حدیث‌حسن غریب صحیح  
و همچنین اینحدیث را ابن ماجه از ابن جناده روایت کرده است[278]  
و نیز گوید که در مشکاة از عمران بن حصین رضی الله عنه روایت کرده است که قال النبی ( ص ) قال : ان علیا منی و انا منه و هو ولی کل مؤمن بعدی رواه الترمذی . [279]  
و نیز گوید حموینی در فرائد السبطین با اسناد خود از علی کرم الله وجهه روایت کرده است که قال : اهدی الی رسول الله صلی الله علیه و آله قنو موزة یقشر الموز بیده ، و جعلها فی فمی فقال قائل : یا رسول الله : انک تحب علیا ؟  
قال : او ما علمت ان علیا منی و انا من علی[280]  
«از امیرالمؤمنین علیه السلام نقل شده است که فرمود برای رسول خدا شاخه موزی بهدیه‌آوردند ، حضرت موز را با دست‌خود پوست میکند و در دهان من میگذارد ، گوینده‌ای گفت : ای رسول خدا تو علی را دوست میداری ؟ حضرت فرمود : آیا نمیدانی که علی از من است و من از علی هستم .  
و نیز گوید : احمد بن حنبل در مسند خود از حبیش بن جناده سلولی روایت کرده است که قال سمعت رسول الله صلی الله علیه و آله یقول : علی منی و انا منه و لا یؤدی عنی الا انا او علی[281]  
و نیز گوید : در کتاب مناقب از عطیة بن سعد عوفی از مخدوج بن زبیر ذهلی روایت است که قال : نزلت آیة اصحاب الجنة هم الفائزون  
فقلنا : یا رسول الله من اصحاب الجنة ؟  
قال : من اطاعنی ، و والی علیا من بعدی و اخذ رسول الله صلی الله علیه و آله بکف علی فقال : ان علیا منی ، و انا منه ، فمن حاده فقد حادنی ، و من حادنی اسخط الله عز و جل .  
ثم قال : یا علی : حربک حربی ، و سلمک سلمی ، و انت العلم بینی و بین امتی  
قال عطیة : سالت زید بن ارقم عن حدیث مخدوج قال : اشهد الله لقد حدثنا به رسول الله  
مخدوج بن زبیر گوید : که چون آیه ان اصحاب الجنة هم الفائزون بر رسول خدا نازل شد ، عرض کردیم : ای رسول خدا اصحاب بهشت چه کسانند ؟  
فرمود : «کسی که مرا اطاعت کند و علی را بعد از من سرپرست و صاحب اختیار خود قرار دهد .  
در این حال حضرت رسول الله دست علی را گرفته فرمود : حقا علی از من است و من از علی هستم ، پس کسی که با او ستیزگی کند ، با من ستیزگی نموده ، و کسیکه با من ستیزگی کند ، خداوند عز و جل را بخشم درآورده است .  
و سپس فرمود : ای علی جنگ کردن با تو جنگ کردن با من است ، و مسالمت‌با تو مسالمت‌با من ، تو پرچم هدایت و نشانه رهبری هستی بین من و بین‌امت من!»
<span class="chapter">

#### خصال موجوده در امیرالمؤمنین
</span>

عطیه که این حدیث را از مخدوج بن زبیر شنید ، می‌گوید ، من از زید بن ارقم که او نیز از اصحاب رسول خدا بود ، پرسش کردم : از این حدیث ، زید گفت : خدا را گواه می‌گیرم که خود این حدیث را از رسول خدا شنیدم[282] و نیز قندوزی گوید : و فی المناقب عن جابر بن عبدالله رضی الله عنهما ، قال لقد سمعت رسول الله صلی الله علیه و آله یقول :  
1-ان فی علیّ خصالا لو کانت واحده منها فی رجل اکتفی بها فضلا و شرفا  
2-وقوله : من کنت مولاه فعلی مولاه  
3-و قوله : علی منی کهارون من موسی  
4-و قوله : علی منی و انا منه  
5-و قوله : علی منی کنفسی ، طاعته طاعتی ، و معصیته معصیتی  
6-و قوله : حرب علی حرب الله ، و سلم علی سلم الله  
7-و قوله : ولی علی ولی الله و عدو علی عدو الله  
8-و قوله : علی حجة الله علی عباده  
و قوله : حب علی ایمان و بغضه کفر  
10-و قوله : حزب علی حزب الله و حزب اعدائه حزب الشیطان  
11-و قوله : علی مع الحق و الحق معه لا یفترقان  
12-و قوله : علی قسیم الجنة و النار  
13-و قوله : من فارق علیا فقد فارقنی ، و من فارقنی فقد فارق الله  
14-و قوله صلی الله علیه و آله شیعة علی هم الفائزون یوم القیمة  
جابر بن عبدالله می‌گوید : 1-من از رسول خدا درباره علی بن ابیطالب مناقب و فضائلی شنیدم که هر یک از آنها اگر در کسی یافت می‌شد ، برای فضیلت وشرافت او کافی بود  
2-یکی آنکه فرمود : من مولای هر کس هستم علی مولای اوست  
3-و دیگر آنکه نسبت علی با من مانند نسبت هرون پیغمبر با برادرش حضرت موسی است  
4-و دیگر آنکه : علی از منست ، و من از علی هستم  
5-و دیگر آنکه مقام و منزلت علی نسبت‌بمن مانند جان و نفس من است نسبت‌بمن ، پیروی از او پیروی از من ، و مخالفت‌با او مخالفت‌با منست  
6-دیگر آنکه ستیزگی با علی ستیزگی با خداست ، و صلح و آشتی با او ، صلح و آشتی با خداست  
7-و دیگر آنکه دوست علی دوست‌خدا ، و دشمن علی دشمن خداست  
8-و دیگر آنکه علی حجت خداست بر بندگانش  
9-و دیگر آنکه مودت و دوستی با علی ایمان ، و بغض با او کفر است  
10-و دیگر آنکه جمعیت و طرفداران علی حزب خدا هستند ، و جمعیت و طرفداران دشمنان علی حزب شیطانند  
11-و دیگر آنکه علی با حق است و حق با علی است : هیچگاه از هم جدا نمی‌شوند  
12-و دیگر آنکه علی قسمت کننده بهشت و دوزخ است  
13-و دیگر آنکه : کسی که از علی دوری جوید ، از من دوری جسته ، و کسیکه از من دوری بجوید از خدا دوری جسته است  
14-و دیگر آنکه پیروان و شیعیان علی ، آنانند که رستگار خواهند بود .  
از مجموع این روایات استفاده می‌شود که حضرت رسول الله ، هم از نقطه نظر باطن ، و معارف الهی و اطلاع بر اسرار غیبیه ، و نیز از نقطه نظر ظاهر ، در تمام شئون علی بن ابیطالب امیرالمؤمنین علیه السلام را در بیت‌خود و حرم خود که حرم خداست ، جای داده و همیشه در سر و شهادت ، و ظاهر و پنهان ، با آن حضرت بوده ، دو نفس بودند که از یک اصل منشعب شده‌اند بالاخص در آن فقره از روایت که فرموده است : لا یؤدی عنی الا انا او علی ،  
منظور آنستکه این بار رسالت و هدایت مردم را بسوی خدا از نقطه‌نظر ظاهر و باطن ، یعنی با سیطره بر نفوس و ملکوت آنها ، کسی نمی‌تواند حمل کند ، مگر خودمن یا علی .  
و بنابراین آن حضرت در تمام مقامات و درجات رسول خدا شریک بوده است ، یک درجه ، مقام حمد و بدست داشتن لوای حمد است ، که طبق روایات بسیاری آن لوا بدست امیرالمؤمنین است ، یعنی کسی مانند آن حضرت خدا را نشناخته ، و بنابراین نتوانسته خدا را آنطور که سزاوار مقام عالی و رفیع اوست‌حمد کند ،  
و همچنین مقام شفاعت در روز قیامت‌بدست آن حضرت ، و ذریه و رسول خداست .  
ما طی مباحث گذشته بعضی از مقامات امیرالمؤمنین را نقل کردیم ، مانند آنکه آن حضرت قسمت کننده بهشت و دوزخ است ، و پروانه عبور دهنده از صراط ، و ساقی کوثر ، و نیز مقام شفاعت ، و میزان عمل .  
رفع شبهه‌ای که خصوصیات موجوده در مقام ولایت را منافی با قدرت خداوند می‌پندارد  
باید دانست که انتساب حضرت به این صفات منافات با قدرت خدا ندارد ، بلکه عین صفاتی است که در خداست ، و بواسطه اعطاء بامیرالمؤمنین علیه السلام از خدا منسلخ و جدا نشده ، و خدا بیکاره نگشته ، بلکه عین صفات خداست که از آن حضرت که دارای ولایت کبری است ظهور می‌کند ، بلکه نفس ولایت عین تجلیات و ظهورات حضرت حق است .  
پس آنچه هست راجع به خداست و بس ، و در مقام ولایت صرفا نیاز و احتیاج بذات مقدس اوست ، همینطوریکه در این عالم ماده که موجودات مقدر و محدودند ، علم و قدرت در بین آنها قسمت‌شده و هر موجودی به فراخور حال و وسعت خود بهره ای گرفته است ، و این تقسیم منافات با وجود منبع علم ، و قدرت و حیات در خدا نیست و قسمت کننده اینها جز خدا نیست ، و ظهورات تقسیم در هر مرحله عین ظهورات خداست و بس ، همانطور در عالم ملکوت و عقل قسمت کننده خداست ، و بهره و تقسیم از صفات و اسمای او خارج نیست ، و مقام ولایت که تقسیم علوم و معارف و حیات را بر دلها می‌نماید همان عمل خداست و بس .  
«و ما تشاون الا ان یشاء الله [283]  
بنابراین در قیامت که عالم ظهور و بروز است هیچکس جز مشاهده قدرت و عظمت و حیات خدا مشاهده دیگر ندارد ، و تمام موجودات در مقابل آن ذات مقدس‌صفر و فقیرند .  
«یوم هم بارزون لا یخفی علی الله منهم شیئی [284]  
روز قیامت روزی است که همه مردم ظهور و بروز دارند و چیزی از آنها بر خدا مخفی نخواهد بود .  
«و برزوا لله الواحد القهار»[285]  
و بروز و ظهور پیدا کردند برای خداوند واحد قهار .  
«و لو یری الذین ظلموا اذ یرون العذاب ان القوة لله جمیعا»[286]  
و اگر میدیدند افرادیکه ستم روا داشته‌اند ، در آن وقتیکه عذاب را مشاهده می‌کردند ، که تمام مراتب قوت و قدرت اختصاص بخدا دارد .  
و بالجمله تمام صفات و اسماء خدا که در قرآن مجید حصر شده است مانند  
«ان الله هو الرزاق ذو القوة المتین [287]  
بدرستیکه حقا خداوند تنها روزی دهنده است و او دارای قوت استوار است  
«و لله الحمد»[288]  
تمام مراتب و درجات ستایش و تمجید ( از هر موجودی بهر موجودی ) اختصاص بذات خدا دارد .  
«و الله لا اله الا هو»[289]  
خداست که هیچ معبودی و مقصودی جز او نیست  
«و هو الحی القیوم [290]  
اوست تنها موجود زنده و قوام همه کائنات  
«و انه هو السمیع البصیر»[291]  
بدرستیکه اوست که تنها و فقط شنوا و بیناست و انه هو السمیع العلیم [292] در آن عالم ظهور نموده و انحصار آنها بذات آنها بذات مقدس حق مشهود است  
مقام ولایت ، نفس آن صفات و اسماء است نه غیر از آن ، و بنابراین ظهور آن صفات و اسماء بولایت نامیده می‌شود و بس و الحمدلله رب العالمین و صلی الله علی محمد و آله الطاهرین .
<span class="chapter">

### پی نوشت ها
</span>

[262] سوره انبیاء : 21 - آیه 73  
[263] سوره بقره : 2 - آیه 174  
[264] سوره زمر : 39 - آیه 11  
[265] سوره هود : 11 - آیه 26  
[266] سوره انعام : 6 - آیه 72  
[267] سوره نحل : 16 - آیه 69 - 70  
[268] وسائل الشیعه ج 3 ص 53  
[269] سوره انفال : 8 آیه 17  
[270] سوره فتح : 48 - آیه 10  
[271] احول اسمش محمد بن نعمان است ، از اصحاب خاص حضرت صادق علیه السلام است ، و چون در زیر طاقی دکان داشته است لذا او را مؤمن الطاق گویند و لیکن اهل سنت‌بجهت زبردستی او در فن مناظره و در عین حال عداوتی که بعضی از آنها حتی با اصحاب اهل بیت دارند ، او را «شیطان الطاق می‌گویند .  
[272] سوره یوسف : 12 - آیه 5  
[273] اصول کافی ج 1 ص 174  
[274] سوره آل عمران : 4 آیه 61  
[275] ینابیع المودة ص 52 و 53  
[276] ینابیع المودة ص 53  
[277] ینابیع المودة ص 35  
[278] همان کتاب ص 54  
[279] همان  
[280] همان  
[281] ینابیع المودة ص 54  
[282] ینابیع المودة ص 55  
[283] سوره دهر : 76 - آیه 30  
[284] سوره غافر : 40 - آیه 16  
[285] سوره ابراهیم : 14 - آیه 48  
[286] سوره بقره : 2 - آیه 165  
[287] سوره ذاریات : 51 - آیه 59  
[288] سوره جائیه : 45 - آیه 36  
[289] سوره بقره : 2 - آیه 255  
[290] همان  
[291] سوره اسراء : 17 - آیه 1  
[292] سوره دخان : 44 - آیه 6
<span class="chapter">

## قسمت شانزدهم : پیروی از حق و امام معصوم ، علت مخالفت با علی علیه السلام ، اعتراف عمر به روایت عام . . .
</span>
<span class="chapter">

### درس دوازدهم : لازمه عصمت هدایت به حق است
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدآئهم اجمعین من الان الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«ا فمن یهدی الی الحق احق ان یتبع امن لا یهدی الا ان یهدی فما لکم کیف تحکمون [293]  
در این آیه مبارکه کیفیت احتجاج با مشرکین را خداوند به پیغمبرش تعلیم می‌کند ، که چگونه بر آنها اثبات نماید ، که شرکاء خدا قابل ستایش و پیروی نیستند ، و اساس این احتجاج مبتنی بر لزوم پیروی از صدق و اعراض از غیر حق می‌باشد .  
این احتجاج عقلی است ، چون بر یک اصل کلی مبتنی است ، که آن اصل لزوم تبعیت همیشگی از حق می‌باشد ، لذا برای استدلال بلزوم تبعیت و پیروی از امام معصوم بهترین دلیل خواهد بود ، و برای ورود در اصل احتجاج باید آن مبنا را بعنوان مقدمه بیان کنیم :
<span class="chapter">

#### لزوم پیروی از حق
</span>

یکی از احکام فطری و عقل انسان ، لزوم متابعت از حق است ، این حکم یک قانون کلی است که همیشه انسان باو متکی است ، و اگر احیانا در اعمال یا گفتار خود از آن منحرف شود ، و بغیر حق مایل گردد ، بعلت هوای نفس یا شبهه و غلطی که احیانا برای او رخ دهد ، باز بجهت گمانیست که او را حق می‌پندارد ، وبجهت اشتباه و التباس امر ، از غیر حق پیروی می کند ، و لذا در مقام اعتذار برآمده و گمان خود را باینکه حق می‌پنداشتم ، عذر خود قرار می‌دهد .  
بنابراین حق بدون هیچ قید و شرطی لازم الاتباعست و بر همین اصل متفرع می‌گردد قاعده دیگری ، و آن اینکه کسیکه دلالت بحق کند متابعت او واجب است ، چون با او حق است ، و دلالت بحق می‌کند و ، بنابراین لازم ، باید او را در پیروی نمودن ، بر شخص دیگری که یا بحق دلالت نمی‌کند و یا آنکه بغیر حق دلالت می کند مقدم داشت ، چون پیروی هدایت کننده بحق پیروی از حق است که با او موجود است .  
و قبلا گفتیم که پیروی از نفس حق ، حکم ضروری فطری و عقلی است .  
بر این اساس ، قرآن مجید در این آیه مبارکه استدلال خود را بر علیه مشرکین پایه گذاری می‌کند ، بدین منوال که اولا از آنها بعنوان استفهام سئوالی می‌کند :  
«قل هل من شرکائکم من یهدی الی الحق ؟ »[294]  
بگوی‌ای پیغمبر!آیا از شریکهائی که با خدا قرار داده اید کسی هست که هدایت‌بحق کند ؟ معلوم است که مشرکین در این زمینه پاسخ مثبتی ندارند ، چون شرکائی که برای خدا قرار می‌دهند یا از جمادات هستند ، مثل بتها ، و یا از زندگان مانند ملائکه ، و ارباب انواع ، و جن و طواغیت زمان ، و فراعنه ، و حکام جور که از آنها پیروی می‌کنند ، و معلوم است که هیچ یک از آنها چون از خود ، نفع و ضرر ، و حیات ، و موت و نشوری ندارند ، هدایت بحق نمی‌کنند .  
و چون جواب مثبتی ندارند ، خدا بزبان پیغمبرش گذارده ، که فورا جواب آنها را از پیش خود ابداع نموده ، و بگوید : «قل الله یهدی للحق ، خداوند است که بسوی حق هدایت می‌فرماید ، و هر موجودی را در مقاصد تکوینیه خود بدانچه محتاج است هدایت فرموده ، و مایحتاج او را بدو می‌رساند ،  
کما فی قوله تعالی : «ربنا الذی اعطی کل شیء خلقه ثم هدی [295]  
چون فرعون از هارون و موسی سئوال کرد که پروردگارتان کیست ؟  
گفتند پروردگار ما کسی است که بهر موجودی در عالم آفرینش ، نیازمندیهای وجودی او را داده ، و تام الخلقه آفریده ، و سپس او را بسوی کمال خودرهبری نموده است .  
و مثل قوله تعالی : «الذی خلق فسوی و الذی قدر فهدی [296]  
خداوند ، کسی است که خلقت فرموده ، و سپس در آفرینش تعادل و تناسب را من جمیع الجهات ملحوظ داشته است ، کسی است هر موجودی را در عالم ، باندازه و حد معین آفریده ، و سپس او را در راه کمال سیر داده است .  
و بنابراین خداوند است که انسان را بسعادت زندگی هدایت نموده ، و او را به بهشت و سعادت مطلق با فرستادن انبیاء و کتب سماوی و احکام آسمانی دعوت فرموده است .
<span class="chapter">

#### لزوم پیروی از امام معصوم مبتنی بر اصل لزوم متابعت از حق است
</span>

باری چون رسول خدا در مقام احتجاج ، از آنها دو اعتراف گرفت : یکی آنکه شرکاء آنها هدایت بحق نمی‌کنند ، دیگر آنکه تنها خداوند بحق هدایت می‌فرماید ، در این حال این سؤال را لازم و واجب می‌بیند :  
افمن یهدی الی الحق احق ان یتبع امن لا یهدی الا ان یهدی ؟  
آیا آن کسی که هدایت‌بحق می‌کند ، سزاوارتر به پیروی و تبعیت است ، یا کسی که هدایت‌بحق نمی‌کند ؟  
و معلوم است که پاسخ این گفتار آن است که بگویند : خدا که هدایت‌بحق می‌کند سزاوارتر به پیروی است ، ولی چون کفار و مشرکین عملا به این منطق پای‌بند نیستند ، و عبادت شرکاء که بحق هدایت نمی‌کنند ، نموده ، و از عبادت خدای لا شریک له که هدایت بحق می‌کند اعراض نموده‌اند ، و بنابراین روی قوای فطری و احکام عقلی سرپوش گذارده ، بر خلاف ناموس فطرت و عقل رفتار می‌نمایند ، لذا پیغمبر از باب توبیخ و ملامت می‌فرماید :  
«فما لکم کیف تحکمون ؟ »  
چه در نظر دارید در این باره ؟ چگونه حکم می‌کنید ؟  
در اینجا لازمست که در مقابله بین جمله ا فمن یهدی الی الحق و جمله امن لا یهدی الا ان یهدی دقت نظر شود تا ببینیم چگونه این دو جمله مقابل و عدل یکدیگر قرار گرفته‌اند . چون معلوم است که سؤال کننده بطریق استفهام همیشه باید یکطرف جمله را نفی قرار دهد ، مثل آنکه می‌گوید : زید را دیدی یا ندیدی ؟ حسن درس خواند یا درس نخواند ؟ و اما اگر مثلا سؤال شود حسن درس می‌خواند یا مغرور بخود است ، حتما برای آنکه این معادله استفهامیه صحیح باشد ، باید گفت کسی که مغرور بخود باشد درس نمی‌خواند بنابراین در جمله «مغرور بخود است ، یک جمله منطوی و مختفی است و آن اینکه : «درس نمی‌خواند» ،  
و همچنین از این طرف «مغرور بخود است عدلش «مغرور بخود نیست خواهد بود و چون در جمله استفهامیه فوق بجای مغرور بخود نیست ، جمله «درس می‌خواند» قرار گرفته است ، لذا باید گفت در این جمله ، «جمله مغرور بخود نیست منطوی است ، و حاصل چنین می‌شود حسن مغرور بخود نیست و درس می‌خواند یا مغرور بخود است و درس نمی‌خواند .
<span class="chapter">

#### در استفهام باید طرفین جمله ، نفی و اثبات باشند
</span>

حسن/درس می‌خواند-یا-مغرور بخود است  
حسن/مغرور بخود نیست-یا-درس نمی‌خواند  
در آیه مبارکه نیز طرفین جمله استفهامیه نفی و اثبات نیست ، تا احتیاج بجمله منطوی و مختفی دیگر نباشد ( چون یهدی در اصل یهتدی بوده و قاعده در باب افتعال جواز ادغام تاء افتعال است در عین الفعل ، بعد از آنکه او را قلب بعین الفعل نمایند ) و حاصل معنی چنین می‌شود آیا کسی که هدایت‌بحق می‌کند سزاوارتر به پیروی است‌یا کسیکه خودش هدایت نیافته است مگر بهدایت غیر .  
چون جمله «هدایت بحق می‌کند» عدلش «هدایت‌بحق نمی‌کند» خواهد بود ، بنابراین استفاده می‌شود که کسیکه هدایت نیافته است مگر بهدایت غیر ، هدایت‌بحق نمی‌کند .  
و نیز چون جمله «کسی که خودش هدایت نیافته است مگر بهدایت غیر» عدلش جمله «هدایت ذاتی یافته است خواهد بود لذا استفاده می‌شود که کسی که بحق هدایت کند کسی است که ذاتا هدایت‌یافته است ، نه به هدایت غیر . کسی که بحق هدایت می‌کند-سزاوارتر است‌به پیروی یا-کسیکه خودش هدایت نیافته است مگر به هدایت غیر .  
کسیکه ذاتا هدایت یافته است-سزاوارتر است‌به پیروی یا-کسی که هدایت بحق نمی‌کند  
بنابراین از این آیه خوب استفاده می‌شود که انسان سزاوارتر است از فردی تبعییت کند که هدایت‌بحق می‌کند ، و البته او کسی است که ذاتا هدایت یافته باشد ، نه آنکه دیگری او را هدایت نموده باشد ، و او امام معصوم است که در هیچ لحظه غیر از خدا را نپرستیده و از او معصیتی سر نزده باشد .  
چنین کسی بدون دخالت واسطه ای ، بدست خود خدا که حق است هدایت‌یافته است ، و اما شخصی که مدتی غیر از خدا را پرستیده ، یا معصیتی از او صادر شده ، گر چه فعلا بدست غیر متنبه شده و خداپرست و عادل گردیده است ، لکن لایق برای مقام امامت و پیروی نیست .  
و البته باید دانست که کلمه «احق در آیه شریفه که افعل التفضیل است ، و دلالت بر رجحان متابعت از حق می‌کند نه لزوم آن ، مبنی بر قواعد فن مناظره و مباحثه است ، که عصبیت طرف مقابل بحرکت درآید ، و الا معلوم است که تبعیت از غیر حق بطور کلی جایز نیست ، و پیروی از حق در هر حال لازم و واجب است .  
بنابراین پیروی از امام معصوم واجب است و از امام غیر معصوم حرام است .  
این یکی از طرق استدلالی است که بزرگان شیعه برای لزوم پیروی از امام معصوم نموده‌اند ، و طبق روایات متواتری از رسول خداوند نقل کرده‌اند : امیرالمؤمنین علی بن ابیطالب علیه السلام یک آن بت نپرستید ، و یک لحظه معصیتی نکرد ، و هیچ جای شبهه نیست که در دامان رسول اکرم پرورش یافت ، و اول کس بود که ایمان آورد ، و هنوز بسن بلوغ نرسیده بود .  
از امالی شیخ طوسی مسندا نقل شده ، و همچنین از مناقب ابن المغازلی مرفوعا از ابن مسعود عن النبی صلی الله علیه و آله فی آیة ، لا ینال عهدی الظالمین ، عن قول الله لابراهیم من سجد لصنم دونی لا اجعله اماما-قال صلی الله علیه و آله و انتهت الدعوة الیَّ و الی اخی علی ، لم یسجد احدنا لصنم قط [297]  
حضرت رسول الله فرمودند : که خداوند بحضرت ابراهیم خطاب کرد : کسیکه به بت‌سجده کرده باشد ، من هیچگاه او را امام قرار نمی‌دهم سپس حضرت رسول اکرم فرمودند : تا اینکه دعوت رسالت و امامت به من و به برادرم علی منتهی شد ، هیچیک از ما دو نفر به بتی سجده نکردیم در هیچ زمان .
<span class="chapter">

#### علی مع الحق و الحق مع علی
</span>

سید هاشم بحرانی[298] پانزده روایت از طریق عامه و یازده روایت از طریق خاصه روایت می‌کند مبنی بر آنکه علی با حق است ، و حق با علی است ، و بر آنکه حضرت فرمودند : خدایا حق را با علی قرار ده ، هر جا که علی قرار دارد ، و بر لزوم متابعت و پیروی از طریقه آن حضرت .  
ما در اینجا روایاتی که از طریق عامه نقل شده ، و یکی از روایات خاصه را با حذف سند و باختصار بیان می کنیم .  
1-ابراهیم بن محمد حموینی که از علماء عامه است ، و  
2-موفق بن احمد خوارزمی با اسناد متصل خود روایت می‌کنند از شهر بن حوشب ، و  
3-زمخشری در ربیع الابرار مرسلا روایت می‌کنند[299] : قال شهر بن حوشب : کنت عند ام-سلمة رضی الله عنها ، اذا استاذن رجل فقالته له : من انت ؟  
قال : انا ابو ثابت مولی علی علیه السلام ،  
فقالت ام سلمة : مرحبا بک یا ابا ثابت ادخل ، فدخل فرحبت‌به  
ثم قالت : یا ابا ثابت این طار قلبک حین طارت القلوب مطائرها ؟  
قال : تبع علیا علیه السلام  
فقالت : وفقت و الذی نفسی بیده ، لقد سمعت رسول الله صلی الله علیه و آله یقول : علی مع الحق و القرآن ، و القرآن و الحق مع علی ، و لن یفترقا حتی یردا علی الحوض[300] و[301]  
و در روایت موفق بن احمد خوارزمی وارد است که ابو ثابت می‌گوید : مولی ابی‌ذر ، و بعد از بیان حدیث ام سلمه می‌گوید : و لقد بعثت ابنی عمر ، و ابن اخی عبد الله بن ابی امیه ، و امرتهما ان یقاتلا مع علی من قاتله ، و لو لا ان رسول الله امرنا ان نقر فی حجالنا و فی بیوتنا ، لخرجت و کنت‌حتی اقف فی صف علی  
شهر بن حوشب می‌گوید : من در نزد ام سلمه نشسته بودم ، که مردی اجازه دخول خواست .  
ام سلمه گفت : کیستی تو ؟  
گفت : من ابوثابت غلام علی هستم .  
ام سلمه گفت : خوش آمدی ای ابوثابت بیا بنشین .  
ابوثابت داخل شد ، و ام سلمه باو مرحبا گفت .  
سپس ام سلمه گفت : ای ابو ثابت!در آن وقتیکه دلها بسوی مقاصد خود بپرواز درآمد ، و هر دلی بمقصدی و آرزوئی ، و دنبال شخصی پرید ، دل تو بکجا پرواز کرد ؟  
ابوثابت گفت دل من پیروی از علی نمود .  
ام سلمه گفت : خوب جائی بار خود را فرود آوردی!قسم به آن خدائی که جان من در دست اوست ، حقا از رسول خدا شنیدم که می‌فرمود : علی با حق و قرآن است ، و حق و قرآن با علی است ، و آن دو از هم جدا نخواهند شد ، تا در کنار حوض کوثر بر من وارد شوند .  
و سپس ام سلمه گفت : من فرزند خود عمر ، و فرزند برادر خود عبدالله بن ابی امیه ، را فرستادم ، تا در رکاب علی با دشمنانش نبرد کنند ، و اگر رسول خدا ما زنان را امر نمی‌فرمود که در خانه های خود بمانیم ، و در آسایشگاههای خود بیاسائیم ، هر آینه من نیز برای حمایت علی از منزل بیرون می‌رفتم ، تا خود را به علی رسانیده ، و با مردان در صف جنگجویان علی بکارزار با دشمنان او مشغول می‌شدم . -حموینی با اسناد متصل خود از ابوحیان تمیمی ، از پدرش ، از علی علیه السلام  
5-در کتاب «الجمع بین الصحاح الستة ، تالیف رزین امام الحرمین از صحیح بخاری از امیرالمؤمنین علی بن ابیطالب علیه السلام  
6-از جزء اول کتاب الفردوس از امیرالمؤمنین علیه السلام  
7-و موفق بن احمد خوارزمی با اسناد متصل خود از ابوالحباب تمیمی ، از پدرش ، از علی علیه السلام روایت کنند که ، قال : قال رسول الله : رحم الله علیا ، اللهم ادرالحق معه حیث دار ، و خوارزمی می‌گوید : اخرج ابوعیسی الترمذی فی جامعه .  
امیرالمؤمنین علی بن ابیطالب فرمود که رسول خدا فرمود : خدا رحمت کند علی را ، بار پروردگار حق را با علی بگردش در آر هر کجا که علی می‌گردد .  
8-حموینی با اسناد متصل خود از برادر دعبل خزاعی ، از هارون الرشید از ازرق بن قیس ، از عبدالله بن عباس روایت می‌کند که قال : قال رسول الله صلی الله علیه و آله : الحق مع علی بن ابیطالب حیث دار . [302]  
حضرت رسول الله می‌فرماید : حق با علی بن ابیطالب است هر کجا علی حرکت کند و در هر حالیکه بوده باشد .  
9-از کتاب فضائل الصحابة با اسناد متصل خود از اصبغ نباته ، از محمد بن ابی بکر از عائشه ، قالت : سمعت رسول الله صلی الله علیه و آله یقول : علی مع الحق و الحق مع علی ، لن یفترقا حتی یردا علی الحوض  
علی با حق است و حق با علی است ، و آندو هیچگاه از هم جدا نمی‌شوند تا در کنار حوض کوثر بر من وارد شوند .  
10-موفق بن احمد خوارزمی با اسناد متصل خود از شریک ، از سلیمان اعمش ، از ابراهیم ، از علقمه و اسود قالا : سمعنا ابا ایوب الانصاری . قال : سمعت النبی صلی الله علیه و آله یقول لعمار بن یاسر : تقتلک الفئة الباغیة و انت مع الحق و الحق معک یا عمار ، اذا رایت علیا سلک وادیا ، و سلک الناس وادیا غیره ، فاسلک مع علی و دع الناس ، انه لن یدلک علی ردی ، و لن یخرجک عن الهدی  
یا عمار انه من تقلد سیفا ، اعان به علیا علی عدوه ، قلده الله یوم القیمة و شاحا من در ، و من تقلد سیفا اعان به عدو علی قلده الله یوم القیمة و شاحا من نار قال : قلت : حسبک  
علقمه و اسود می‌گویند : ما از ابوایوب انصاری شنیدیم که می‌گفت : شنیدم که رسول الله به عمار بن یاسر می‌گفت : ای عمار ؟ تو را جماعت‌ستمگر خواهند کشت ، و تو با حق هستی و حق با توست ، ای عمار!زمانی که دیدی علی را که از یک طریق سیر می‌کند!و غیر علی از وادی دیگر ، تو با علی باش و در طریق او گام بردار و تمام مردم را رها کن ، علی تو را بهلاکت و ضلالت نمی‌افکند ، و از هدایت‌خارج نمی‌کند .  
ای عمار!کسیکه شمشیری حمایل خود کند و بدان بخواهد علی را بر علیه دشمنانش نصرت کند خداوند آن شمشیر را در روز بازپسین به صورت گردن‌بندی از در به گردن او در آویزد و کسی که شمشیری حمایل کند و بخواهد با آن دشمن علی را یاری کند ، خداوند در روز قیامت آن شمشیر را بصورت گردن‌بندی از آتش بگردن او آویزان کند ، عمار می‌گوید : بحضرت رسول اکرم عرض کردم : کافیست من مطلب را آنطور که باید دریافتم
<span class="chapter">

#### ملاقات علقمه و اسود نزد ابو ایوب انصاری و مذاکره راجع بخلافت علی علیه السلام
</span>

11-موفق بن احمد خوارزمی با اسناد متصل خود از اعمش ، از ابراهیم از علقمه و اسود روایت کند ، قالا : ایتنا ابا ایوب الانصاری ، و قلنا له یا ابا ایوب!ان الله تبارک و تعالی اکرم نبیه صلی الله علیه و آله و صفالک من فضله من الله فضلک بها!اخبرنا بمخرجک مع علی علیه السلام تقاتل اهل لا اله الا الله ؟  
( فقال ابوایوب ) اقسم لکما بالله ، لقد کان رسول الله صلی الله علیه و آله فی هذا البیت الذی انتما فیه معی ، و ما فی البیت غیر رسول الله صلی الله علیه و آله و علی جالس عن یمینه و انا جالس عن یساره ، و انس قائم بین یدیه ، اذ حرک الباب ، فقال رسول الله صلی الله علیه و آله افتح لعمار الطیب المطیب .  
ففتح الناس[303] الباب و دخل عمار ، فسلم علی رسول الله فرحب به ، ثم قال لعمار : انه سیکون فی امتی بعدی هناة ، حتی یختلف السیف‌فیما بینهم ، و حتی یقتل بعضهم بعضا فاذا رایت ذلک فعلیک بهذا الاصلع عن یمینی یعنی علی بن ابیطالب .  
فان سلک الناس کلهم وادیا  
و سلک علی وادیا فاسلک وادی علی علیه السلام و خل عن الناس ، یا عمار!ان علیا لا یردک عن هدی و لا یدلک الی ردی ، یا عمار! طاعة علی طاعتی ، و طاعتی طاعة الله عز و جل .  
علقمه و اسود می‌گویند ما بر اباایوب انصاری در منزلش وارد شدیم ؟ و گفتیم : ای اباایوب!خداوند پیغمبر خود را گرامی داشت ، و تو را بواسطه صحبت‌با او شرافت و فضیلت داد .  
برای ما بیان کن چگونه تو بمعاونت علی خارج شدی و با اهل توحید جنگ نمودی ؟ ( منظور جنگ او با اصحاب معاویه است که بصورت ظاهر مسلمان بودند )  
ابو ایوب گفت : شما را بخدا سوگند که رسول خدا در همین اطاقی که ما و شما فعلا نشسته‌ایم ، نشسته بود ، و در اطاق هیچ کس نبود ، غیر از رسول خدا ، و علی بن ابیطالب که در سمت راست آن حضرت نشسته بود ، و من که در سمت چپ آن حضرت نشسته بودم ، و انس بن مالک خادم آن حضرت که در مقابل آن حضرت ایستاده بود ، که ناگهان در زدند ، حضرت فرمودند : باز کنید در را برای عمار مرد پاک و پاکیزه ، در را باز کردند ، و عمار داخل شد و سلام کرد بر رسول خدا صلی الله علیه و آله حضرت به او خوشامد گفتند ، سپس فرمودند : ای عمار بزودی بعد از من در امت من فتنه برپا می‌شود ، بطوریکه شمشیر بروی هم می‌کشند ، و بعضی بعض دیگر را می‌کشند ، چون چنین دیدی بر تو باد به آن مردی که در سمت راست من نشسته و اشاره بحضرت امیرالمؤمنین کردند ، اگر دیدی تمام مردم جهان در یک مسیر حرکت می‌کنند ، و علی بن ابیطالب بتنهائی در مسیر دیگر حرکت می‌کند ، تو از مسیر علی حرکت کن ، و مردم را رها کن ، ای عمار علی تو را در ضلالت و پستی وارد نمی‌کند ، و از راه هدایت تو را دور نمی‌نماید ، ای عمار متابعت از علی متابعت از من ، و متابعت از من متابعت از خداست .  
12-موفق بن احمد خوارزمی با اسناد متصل خود از ابی لیلی ، قال رسول الله صلی الله علیه و آله : ستکون من بعدی فتنة فاذا کان ذلک فالزموا علی بن‌ابیطالب ، فانه الفاروق الاکبر الفاصل بین الحق و الباطل[304]  
حضرت رسول الله فرمودند : بزودی چون از دنیا بروم ، فتنه‌ای در میان شما بر خواهد خاست ، و در آن حال دست از علی بن ابیطالب ندارید ، اوست جدا کننده بین حق و باطل ، و فیصل دهنده بزرگ خدا .  
13-حموینی با اسناد خود از اعمش ، از ابی وایل ، از حذیفة قال : قال رسول الله صلی الله علیه و آله علی طاعته طاعتی و معصیته معصیتی  
حضرت رسول الله فرمودند اطاعت از علی اطاعت از من ، و مخالفت‌با علی مخالفت‌با من است  
14-از کتاب فردوس با اسناد خود از ابوسعید خدری ، قال : قال رسول الله تفترق امتی فرقتین ، فیمرق بینها فرقة مارقة ، یقتلها اولی الطائفتین بالحق  
حضرت رسول الله فرمودند : امت من بدو دسته افتراق پیدا نموده و از هم جدا می‌شوند ، یک دسته از دین خارج می‌شوند و آنها را آن دسته دیگر که حقند می‌کشند .  
15-عامر شعبی که از نواصب ، و از منحرفین از امیرالمؤمنین است ، از عروة بن زبیر از ابوبکر روایت می‌کند که : سمعت رسول الله یقول : الحق مع علی و علی مع الحق  
حضرت رسول فرمودند : حق با علی است و علی با حق است .  
اینها روایاتی بود که در «غایة المرام از طریق اهل تسنن بیان شده است و از طریق شیعه یازده روایت نقل شده است که ما بذکر یکی از آنها اکتفا می‌کنیم .
<span class="chapter">

#### عیادت عطا از عبدالله بن عباس و مذاکره درباره خلافت علی بن ابیطالب علیه السلام
</span>

ابن بابویه با اسناد متصل خود نقل می‌کند از عبدالحمید اعرج ، از عطا که می‌گوید : عبدالله بن عباس مریض بود ، و ضعف او را گرفته بود ، ما برای عیادت او بطائف رفتیم ، و بر او سلام نموده ، و نشستیم . گفت : ای عطا ، افرادیکه با تو آمده‌اند چه کسانند ؟  
گفتم : ای آقای من!از شیوخ و محترمین این شهر هستند!و از ایشانست عبدالله بن سلمة بن مریم الطائفی ، و عمارة بن الاجلح و ثابت‌بن مالک ، همینطور مرتبا من یکایک از آنها را معرفی نمودم .  
پس از آن همه آنها بجلو آمده و گفتند : ای پسر عم رسول خدا ، تو بشرف صحبت رسول خدا رسیده!و از آن حضرت آنچه باید بشنوی شنیدی!برای ما بیان کن از سر اختلاف این امت ، چرا دسته‌ای علی را مقدم می‌دارند بر غیر او ، و دسته‌ای دگر او را بعد از سه خلیفه قبول دارند  
قال : فتنفس ابن عباس ، فقال سمعت رسول الله صلی الله علیه و آله یقول : علی مع الحق و الحق مع علی ، و هو الامام و الخلیفة بعدی ، فمن تمسک به فاز و نجا ، و من تخلف عنه ضل و غوی ، یلی تکفینی و غسلی ، و یقضی دینی ، و ابوسبطی الحسن و الحسین ، و من صلب الحسین یخرج الائمة التسعة و منا مهدی هذه الامة  
عطا می‌گوید ابن عباس نفس عمیقی کشید و گفت : که از رسول خدا شنیدم که می‌فرمود : علی با حق است و حق با علی است ، و اوست امام و جانشین بعد از من ، کسیکه بدو تمسک جوید ، نجات می‌یابد ، و رستگار می‌شود ، و کسیکه از او تخلف ورزد گمراه می‌شود ، و بهلاکت می‌رسد .  
علی است که متکفل کفن نمودن ، و غسل من می‌شود ، اوست که دین مرا ادا می‌کند ، و پدر دو فرزند من حسن و حسین است و از صلب حسین خارج می‌شود نه امام ، و از آنهاست مهدی این امت .  
در این وقت عبدالله بن سلمه حضرمی گفت : ای پسر عم رسول خدا صلی الله علیه و آله چرا ما را بدین معارف پیش از این دلالت ننمودی!ابن عباس گفت سوگند بخدا آنچه را که از رسول خدا شنیدم ابلاغ کردم ، و ادا کردم حق آنرا ، و نصحت لکم و لکن لا تحبون الناصحین ، و شما را نصیحت کردم و لیکن نصیحت کنندگان را دوست ندارید .  
ثم قال : اتقوا الله عباد الله تقیة من اعتبر تمهیدا ، و ابقی فی وجل ، و کمش فی مهل ، و رغب فی طلب ، و هرب فی هرب فاعملوا لآخرتکم قبل حلول آجالکم ، و تمسکوا بالعروة الوثقی من عترة نبیکم ، فانی سمعته یقول : من تمسک بعترتی من بعدی کان من الفائزین .  
سپس گفت : ای بندگان خدا تقوی پیشه سازید ، مانند تقوای کسی که جایگاه خود را درست می‌نماید ، و محل آرامش و سکونت‌خود را آزمایش می‌کند ، و خود را در خوف و خشیت نگاه می‌دارد ، و با رفق و مدارا بسرعت ناقه خود را می‌دوشد ، و بار خود را می‌بندد ، و در طلب سعادت رغبت دارد ، و از خوفگاه می‌گریزد ، پس قبل از آنکه اجلهای شما فرا رسد ، برای سفر آخرت خود عمل کنید ، و بدستاویز محکم از عترت پیغمبر خود متمسک گردید .  
حقا من از پیغمبر خدا شنیدم که می‌فرمود : کسی که تمسک جوید بعترت من بعد از من از رستگاران خواهد بود ، ثم بکی بکائا شدیدا سپس ابن عباس گریه فراوانی نمود : جمعیتی که بودند از او سئوال کردند چگونه گریه می‌کنی ، در حالی که منزلت و مقام تو نزد رسول خدا است ؟  
ابن عباس گفت : ای عطا به دو چیز می‌گریم : لهول المطلع و فراق الاحبة یکی برای خوف و خشیت از طلوع مقام جلال و ظمت‌خدا ، و دیگری از مفارقت احبه و دوستان .  
سپس آن جماعت از نزد او برخاستند و متفرق شدند .  
در این حال گفت : ای عطا دست مرا بگیر ، و مرا در صحن خانه ببر!من و سعید او را بلند کردیم ، و بسوی حیاط منزل حرکت دادیم چون در صحن آمد دست‌خود را به آسمان بلند کرد و گفت : اللهم انی اتقرب الیک بمحمد و آل محمد ، اللهم انی اتقرب الیک بموالاة الشیخ علی بن ابیطالب ، فما زال یکررها حتی وقع علی الارض ، فصبرنا علیه ساعة ثم اقمناه فاذا هو میت رحمة الله علیه .  
گفت بار پروردگارا!من بسوی تو بمحمد و آل محمد تقرب می‌جویم ، بار پروردگارا!من بسوی تو بشیخ علی بن ابیطالب تقرب می‌جویم!و دائما این جملات را تکرار می‌کرد ، تا بروی زمین افتاد ، ما ساعتی درنگ نموده و او را بحال خود گذاشتیم ، و سپس او را از زمین بلند نمودیم دیدیم که رحلت نموده و برحمت خداپیوسته است[305]
<span class="chapter">

#### علت مخالفت معاندین با خلافت امیر المؤمنین
</span>

باری اگر کسی بگوید : چطور با وجود این نصوصی که از حضرت رسول الله رسیده ، و بسیاری از آنرا خود خلفای ثلاثه ، و عائشه روایت کرده‌اند ، و مقامات و درجات مولای متقیان را اعتراف نموده‌اند ، آنها خلافت را از آن حضرت گردانیدند ، و خود بمقام خلافت در جای امیرالمؤمنین نشستند ، و بر منبر پیغمبر بالا رفتند ؟  
جواب همانست که خود رسول الله فرموده است ، و سنی‌ها نیز روایت کرده‌اند : حبک الشیئی یعمی و یصم[306]  
کسی که بچیزی محبت داشته باشد ، و این محبت از روی احساسات باشد ، و هوای نفس و قوای دنیه در پیدایش او مؤثر باشد ، آنکس را نسبت‌بغیر آن منظور و محبوبی که دارد ، کور و کر می‌کند ، یعنی غیر از آن هدف ، چیزی نمی‌بیند ، و سخنی غیر از آن نمی‌شنود .  
بر ارباب ملل و نحل پوشیده نیست ، و بر مطلعین بر سیر و تاریخ مکشوف است ، که غصب مقام خلافت از خاندان رسول هیچ داعی ، جز محبت‌حکومت و سروری بر مسلمین ، و طلوع حس شخصیت‌طلبی نداشته است ، و لذا تمام این احادیث و نصوص ، با وجود آن غریزه مهلکه ، کاری نمی‌کند ، و در وقت اراده رسیدن بمنظور و هدف ، تمام آنها را چون خس و خاشاک بطوفان بلا می‌دهد ، و با مواجه شدن با مقصود از ستیزه نمودن با خاندان رسول خدا ، و آتش زدن در خانه بضعه رسول خدا ، و بیرون کشیدن مقام ولایت را بمسجد ، دریغ نکرده ، و با شمشیر برهنه ادعای تسلیم شدن ، و بیعت نمودن ، و گردن نهادن در برابر این تعدیات را تحمیل می‌کند .  
و این یک مسئله ایست که باید روی او دقت نمود ، مقام علم و ادراک به حقایق جداست ، و مرحله خضوع نفس و انقیاد او نسبت‌بحق جداست .  
بسیاری از کسانیکه در چاه طبیعت و هوی گرفتارند ، نه بعلت جهل آنان‌بطریق صلاح می‌باشد ، بلکه چه بسا دارای علم کافی هستند ، و بسیار خوب زشت را از زیبا تشخیص می‌دهند ، ولی در مقام عمل روی سیطره قوای نفسیه ، و عدم انقیاد آنها سبت‌بملکه عقل ، و روی غلبه غرائز شهویه ، خود را در کام آن کردار زشت و ناپسند در می‌آوردند .  
لذا انبیاء و ائمه اطهار دعوتشان مبنی بر اصلاح نفس است ، و خضوع و انقیاد در مقابل حق ، خدای علی اعلی فرمود :  
«قد افلح من زکیها و قد خاب من دسیها»[307]  
هیچ نفرمود فلاح مختص کسی است که روایت از پیغمبر بشنود ، و بدبختی و خسران برای کسیکه نشنود ، بلکه فرمود رستگاری برای کسی است که نفس خود را اصلاح کند ، و زیان و خسران برای کسی که نفس خود را به تباهی آورد ، و در طی طرق هلاک آزاد گذارد .
<span class="chapter">

#### اعتراف عمر به مقام امیر المؤمنین در روایات اهل سنت
</span>

عمر بخوبی از مقام و منزلت و شخصیت مولا امیرالمؤمنین خبر داشت ، روایاتی که از طریق سنت در این موضوع وارد شده ، بسیار است که خود او اعتراف می‌نموده ، و احادیثی را از رسول خدا نقل کرده است ، ولی همانطور که ذکر شد تبعیت از حق ، طهارت نفس ، و صفای باطن ، و انقیاد لازم دارد و این هذا ؟  
علامه امینی گوید که حافظ دار قطنی و ابن عساکر تخریج این حدیث نموده اند که دو نفر نزد عمر بن خطاب آمدند ، و از طلاق کنیز سئوال کردند که چند مرتبه می‌توان او را طلاق داد ، تا حرام نشود ، و دیگر نتوان او را بعقد جدیدی نیز در حباله نکاح درآورد .  
عمر با آنها برخاست تا آنکه بمسجد آمده و در میان حلقه‌ای از جمعیت مرد اصلعی[308] نشسته بود  
عمر گفت ای اصلع در طلاق امة ( یعنی کنیز ) چه می‌گوئی ؟  
آن مرد سر خود را بسوی او بلند کرد و با دو انگشت سبابه و وسطی اشاره کرد .  
عمر دانست که طلاق امه دو طلاق است و فورا به آن دو مرد گفت تطلیقتان یعنی دو بار طلاق . یکی از آن دو گفت : سبحان الله ما نزد تو آمدیم ، و تو امیرالمؤمنین و بزرگ آنها هستی!چگونه با ما آمدی تا در مقابل این مرد ایستادی!و از او سئوال کردی!و به اشاره او با دو انگشت خود اکتفا نمودی ؟  
عمر به آندو گفت : آیا می‌دانید این مرد کیست ؟  
گفتند : نه گفت : این علی بن ابیطالب است اشهد علی رسول الله صلی الله علیه و آله لسمعته و هو یقول : ان السماوات السبع ، و الارضین السبع ، لو وضعا فی کفة ، ثم وضع ایمان علی فی کفة لرجح ایمان علی بن ابیطالب[309]  
عمر به آندو گفت : شهادت می‌دهم بر رسول خدا که از او شنیدم که درباره علی می‌فرمود : اگر آسمان‌های هفتگاه و زمین‌های هفت طبقه را در کفه ترازوئی بگذارند ، و سپس ایمان علی را در کفه دیگر بگذارند ، هر آینه ایمان علی بن ابیطالب سنگین‌تر خواهد بود .  
سپس علامه امینی گوید در حدیثی که زمخشری روایت کرده می‌گوید : آندو نفر بعمر گفتند : تو خلیفه مسلمین هستی و آمده ایم از تو سؤال کنیم!تو ما را پیش مرد دگری بردی ، و از او سئوال نمودی ، یکی از آندو گفت : سوگند بخدا که‌ای عمر من دیگر با تو سخن نخواهم گفت :  
عمر گفت : وای بر تو!می‌دانی این مرد که بود ؟ او علی بن ابیطالب است الخ .  
و این روایت را دارقطنی و ابن عساکر از حافظین نقل نموده‌اند ، و نیز گنجی در کفایه ص 129 روایت نموده و گفته است که هذا حسن ثابت ، این روایت ، روایت‌خوب و قبول آن نزد علماء ثابت‌شده است .  
و نیز از طریق رواة زمخشری ، خوارزمی امام الحرمین در مناقب ص 78 و سید علی همدانی شافعی در مودة القربی روایت کرده‌اند ، و حدیث[310] میزان و ترازو را از عمر ، محب الدین طبری در کتاب ریاض النضره ج 1 ص 244 و صفوری در نزهة المجالس ج 2 ص 240 آورده‌اند .
<span class="chapter">

### پی نوشت ها
</span>

[293] سوره یونس : 10 - آیه 35  
[294] سوره یونس : 10 - آیه 35  
[295] سوره طه : 20 - آیه 50  
[296] سوره اعلی : 87 آیه 2 - 3  
[297] تفسیر المیزان ج 1 ص 282  
[298] غایة المرام ص 539 و ص 540  
[299] زمخشری می‌گوید : استاذن ابوثابت مولی علی الخ  
[300] این سه روایت را در ینابیع المودة ص 90 نقل می‌کند  
[301] ینابیع المودة ص 90 از جمع الفوائد معیت علی را با قرآن و عدم افتراق آنها را تا حوض روایت می‌کند : و می‌گوید للاوسط و الصغیر  
[302] این روایت را در ینابیع المودة ص 91 نیز بیان می‌کند  
[303] ظاهرا باید «انس باشد .  
[304] در ینابیع المودة ص 82 این روایت را با کمی تغییر از اصابة روایت می‌کند گوید : و فی کتاب الاصابة ، ابو لیلی الغفاری قال : سمعت رسول الله یقول : تکون من بعدی فتنة فاذا کان ذلک فالزموا علی بن ابیطالب ، فانه اول من آمن بی ، و اول من یصافحنی یوم القیمة ، و هو الصدیق الاکبر ، و هو فاروق هذه الامة ، و هو یعسوب المؤمنین ، و المال یعسوب المنافقین  
[305] غایة المرام ص 541  
در کتاب علی و الوصیة از ص 61 الی ص 65 احادیثی را با اسناد مختلفه راجع بمعیت امیرالمؤمنین با حق و با قرآن آورده است  
[306] این حدیث را مسعودی در مروج الذهب ج 2 ص 302 روایت کرده است  
[307] سوره شمش : 91 - آیه 10  
[308] اصلع کسی است که جلوی سر او مو ندارد  
[309] الغدیر ج 2 ص 299  
[310] یعنی فقط ذیل حدیث فوق را که جمله : لوان السوات السبع الخ بوده باشد
<span class="chapter">

## قسمت هفدهم : وجود شرایط امامت در علی علیه السلام ، پشیمانی ابو بکر از خلافت ، اشکالاتی بر ابو بکر . . .
</span>
<span class="chapter">

### درس سیزدهم : معنای هدایت ائمه و شرایطی که هدایت کننده بسوی حق باید دارا باشد
</span>
<span class="chapter">

#### بسم الله الرحمن الرحیم
</span>

وصلّی الله علی محمّدوآله الطاهرین  
و لعنة الله علی اعدائهم اجمعین من الی الآن الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«افمن یهدی الی الحق احق ان یتبع امن لا یهدی الا ان یهدی فما لکم کیف تحکمون [311]
<span class="chapter">

#### منظور از هدایت به حق چیست ؟
</span>

در فصل قبل پیرامون این آیه مبارکه مفصلا بحث‌شد ، و نتیجه آن شد که هدایت کننده بسوی حق حتما باید هدایتش بنفسه باشد نه بغیر ، و کسی که اهل شرک ، یا گناه بوده و بالغیر هدایت‌یافته است ، او امام نبوده ، و نمی‌تواند مردم را بحق هدایت کند . چند نکته در اینجا ذکرش لازم است :  
اول آنکه مراد از حق در این آیه شریفه همان معنی حقیقی است ، نه معنی حقی که به نحوی از انحاء ، مبنی بر تساهلات عرفیه در السنه مردم رایج است ، کما آنکه دیده می‌شود هدایت به حق را بهر کس که تکلم به حق کند نسبت می‌دهند ، گرچه معتقد نباشد ، یا معتقد باشد ، و عمل نکند ، یا عمل کند و لیکن نفسش به آن متحقق نشده باشد ، و چه اینکه ذاتا اهتداء نیافته باشد ، و هدایت او بغیر باشد .  
اینها هیچکدام هدایت به حق نیست و از باب مسامحات عرفیه بر او هدایت‌به حق گفته می‌شود ، بلکه هدایت‌به متن حق ، همان ایصال به متن واقع است و فقط برای خدا و راه یافتگان به خدا ، بدون واسطه و تخلل غیر می‌باشد . دوم آنکه مراد از هدایت‌به حق در این آیه ایصال به مطلوب است ، نه به معنی ارائه طریق بسوی خدا ، چون بدیهی است که ارائه طریق از دست هر کس ساخته است ، چه اینکه امام باشد یا نه ، و چه اینکه ذاتا خود راه یافته باشد ، یا هدایت‌به غیر پیدا کرده باشد ، یا آنکه اصلا هدایت نیافته باشد ، و خود گمراه باشد ، در هر حال هدایت‌به معنای ارائه طریق از آنها ممکن است ، ولی ایصال به متن واقع و حق و کمال هر موجود ، اختصاص به هدایت شدگان بنفسه و هادیان الی الحق دارد .  
سوم مراد از جمله «لا یهدی الا ان یهدی آنست که هدایت‌به خود نیافته باشد ، و این اعم است از آنکه اصلا هدایت نیافته باشد و یا هدایت‌بالغیر یافته باشد ، و دلیل بر عمومیت آنست که جمله «الا ان یهدی که استثناء از جمله «لا یهدی است‌با «ان مصدریه آمده ، و این جمله دلالت‌بر تحقق وقوع ندارد ، به خلاف مصدر مضاف .  
فرق است بین آنکه بگوئیم : اعجبنی ضربک یا آنکه بگوئیم : اعجبنی ان تضرب ، در صورت اول اعجاب از نفس ضرب متحقق در خارج است ، و در صورت دوم اعجاب از امکان تحقق ضرب است ، و بر این مطلب شیخ عبدالقاهر در دلائل الاعجاز تنصیص نموده است .  
و بنابراین چون جمله الا ان یهدی نمی فهماند اینرا که فعلا هدایت بغیر شده است ، بلکه می‌فهماند که گرچه بعدا ممکن باشد هدایت از ناحیه غیر به او برسد ، و معلوم است که هدایت از ناحیه غیر در صورت قبول هدایت خواهد بود ، و اما اگر طبعا قابل هدایت نباشد هدایت از غیر به او نخواهد رسید ،  
بنابراین جمله لا یهدی به عموم خود باقی بوده و معنایش چنین می‌شود : که هدایت بنفسه نشده باشد ، چه آنکه اصلا هدایت نیافته باشد یا قابل هدایت بوده و هدایت بالغیر یافته باشد .
<span class="chapter">

#### امام باید هدایت به حق یافته باشد و در آن سه شرط است
</span>

و بالجمله امام کسی است که ذاتا هدایت بحق یافته باشد ، نه هیچیک از دو دسته دیگر ، و بنابراین امام کسی است که از ضلالت و معصیت مصون باشد ، یعنی اولا در تلقی معارف الهیه و الهامات رحمانیه اشتباه نکند و متن واقع در قلب او منعکس گردد ، بدون نوسان و اضطراب ، و دخالت نفس که آنرا به صورت دیگری جلوه داده ، و تفسیر بنماید ، و ثانیا در ابلاغ احکام و هدایت‌مردم از نقطه نظر ظاهر و باطن در راه مستقیم آنها را حرکت دهد ، سوم آنکه خود گرفتار ظلم به نفس و معصیت نباشد و این معانی را از دو جمله و جعلنا هم ائمة یهدون بامرنا و اوحینا الیهم فعل الخیرات [312] استفاده کردیم و نیز از ذیل آیه شریفه راجع به حضرت ابراهیم که تقاضای آنرا برای ذریه می‌کند ، استفاده می‌شود که امامت‌به ستمگر و ظالم نمی‌رسد ، چون ظالم در آیه ، مطلق آمده است :  
«و لا ینال عهدی الظالمین [313]  
یعنی عهد من به کسانیکه ظلم کرده باشند گرچه آن ظلم مختصر باشد نمی‌رسد ، و بر عکس به کسانیکه به نحو مطلق ظالم نباشند خواهد رسید و این عین عصمت است .  
امام کسی است که در تمام طول عمر خود گناه نکرده باشد ، و کسی که گناه کوچکی گرچه در بعض احیان از او سرزده باشد ، یا ظلم و شرکی از او بروز کرده باشد ، گرچه بعدا توبه نموده باشد ، و اثر گناه از بین رفته باشد امام نخواهد بود .  
حضرت علامه طباطبائی مد ظله العالی در تفسیر این آیه شریفه فرماید : از بعضی از استادان ما راجع به دلایت این آیه شریفه بر عصمت امام چون سؤال شد ، در جواب چنین فرمود : که مردم به حسب تقسیم عقلی از چهار دسته خارج نیستند :  
اول کسانیکه در جمیع طول عمر ظالم باشند .  
دوم کسانی که در تمام طول عمر خود پاک و منزه از گناه بوده ، و لحظه ای ظلم نکرده باشند .  
سوم کسانیکه در اول عمر خود ظالم بوده ، و در آخر عمر خود توبه نموده ، و هدایت خدا به او رسیده باشد .  
چهارم بعکس ، کسانیکه در اول عمر پاک و بی‌گناه بوده ، ولی در آخر عمر خود مبتلای به معصیت و گناه شده‌اند .  
حضرت ابراهیم شانش اجل از آنستکه از خداوند سئوال کند که امامت را در قسم اول و چهارم قرار دهد ، و هیچگاه چنین پیشنهادی از آن حضرت دیده نمی‌شود که برای کسی که در تمام مدت عمر یا در آخر آن دچار معصیت است‌منصب امامت تقاضا نماید ، می‌ماند دو صنف دیگر که مورد سئوال آن حضرت واقع شده‌اند ، یکی آنکه در تمام عمر پاک و معصوم از گناه بوده ، و دیگر آنکه در آخر عمر خود پاک و منزه از گناه شده است .  
از این دو صنف خدا می فرماید من عهد خود را به ظالمین از آنها نمی دهم ، معلوم می‌شود که دسته‌ای که در اول عمر خود گناه کرده‌اند ، گرچه در آخر عمر خود توبه نموده و هدایت الهی از آنها دستگیری نموده است ، باز هم عنوان ظلم به نحو موجبه جزئیه بر آنها منطبق است ، و چون امامت به آنها داده نشود فقط می ماند یکدسته ، و آن آنهائی هستند که در تمام مدت عمر ، منزه از گناه بوده اند و این همان معنی عصمت است[314] و[315]
<span class="chapter">

#### هفت مسأله از امهات مسائل امامت
</span>

بطور کلی از آنچه در این مباحث از آیات قرآن استدلال کردیم هفت مسئله از امهات مسائل امامت که شیعه به آن قائل است و در آن اصرار دارد و حد مایز است‌بین آنها و بین سنی‌ها ( که هیچ یک از آنها را در امام شرط نمی‌دانند ) استنتاج گردیده است .
<span class="chapter">

#### مسئله 1 : امامت قابل انتخاب نیست
</span>

مسئله اول : امامت قابل انتخاب نیست‌بلکه مجعول است‌به جعل الهی که توسط پیغمبر ، یا امام قبلی ، یا خود آن امام به نصوص و معجزات بر مردم معلوم می‌شود ، زیرا اولا چنانکه گفتیم این منصب را خداوند در قرآن مجید به عنوان جعل و انتصاب الهی معرفی می‌کند چنانکه گوید :  
«قال انی جاعلک للناس اماما»[316] و گوید  
«و جعلنا منهم ائمة یهدون بامرنا لما صبروا»[317] و گوید  
«و جعلناهم ائمة یهدون بامرنا و اوحینا الیهم فعل الخیرات [318] در تمام این آیاتی که منصب امامت را ذکر کرده است عنوان جعل الهی را آورده است . ثانیا امامت قوه الهیه‌ای است در نفس امام که با آن بر ملکوت و نفوس اشیاء اطلاع حاصل نموده ، و بر آنها سیطره پیدا می‌نماید ، چنانکه از جمله «یهدون بامرنا» استفاده شد ، و این قوه در هر که باشد امام است و در هر که نباشد امام نیست .  
دست انتخاب را در آن بهره‌ای نیست ، نه از جهت آنکه بگوئیم : چون مردم از ملکوت و مقام عصمت‌خبر ندارند ، امام را نمی‌توانند بشناسند ، و بنابراین انتخاب آنان صحیح نیست ، بلکه اگر فرض کنیم تمام مردم بر ملکوت و روح اشیاء نیز اطلاع حاصل کنند و خدا به آنها نوری دهد که بتوانند با آن مقام عصمت را تشخیص دهند در عین حال نیز امامت قابل انتخاب نیست ، چون همانطوریکه گفتیم امامت‌یک ملکه الهیه و یک قوه قدسیه است که در نفس امام در خارج موجود است ، و معنی ندارد که بگوئیم انسان موجود خارجی را انتخاب کند ، موجود خارجی هست ، و با انتخاب انسان ، هست نمی‌شود .  
آیا صحیح است عالمی که دارای ملکه استنباط احکام گردیده است‌بگوئیم ما اجتهاد او را انتخاب می‌کنیم ؟ یا به پهلوانی که گوی مسابقه را ربوده و قدرت در بدن او فعلیت‌یافته بگوئیم ما زور و قوت او را انتخاب می‌کنیم ؟ یا به کسی که قرآن مجید را حفظ نموده است‌بگوئیم ، ما حفظ او را انتخاب می‌کنیم ؟ ابدا چنین سخنی درست نیست .  
انتخاب در امور اعتباریه‌ای است که دورانش بدست اعتبار و انتخاب است ، با انتخاب هست می شود و با عدم انتخاب نابود می‌گردد ، و اما در امور تکوینیه و واقعیه ای که قبل از مرحله انتخاب بود و هستی دارد ، ابدا انتخاب را در آن مجالی نیست
<span class="chapter">

#### مسئله 2 : امام حتما باید معصوم باشد
</span>

مسئله دوم : امام حتما باید معصوم باشد به عصمت حضرت باری جل و عز ، در این باب از آیات لا ینال عهدی الظالمین و جمله یهدون بامرنا»و جمله و اوحینا الیهم فعل الخیرات استنتاجاتی نمودیم ، و معلوم شد که امام چون از جمیع مراحل نفس عبور نموده است ، و به هستی حضرت حق متحقق شده ، و در وجود او اراده و مشیت‌حق بدون دخالت نفس اماره حکمفرماست ، و فعل او نفس وحی خدا قرار گرفته است ، لذا آن امام معصوم و منزه از هر گونه آلایشهای نفس است و این معنی عصمت است ، و نیز از آیه : «فانه یسلک من بین یدیه و من خلفه رصدا»[319]  
استفاده مصونیت و عصمت نمودیم ، بطوریکه بسیار روشن و واضح ، آیات قرآن این حقیقت را رسانیده است .
<span class="chapter">

#### مسئله 3 : امام باید از طرف خدا تایید شده باشد
</span>

مسئله سوم : امام حتما باید مؤید من عندالله باشد ، یعنی علوم و ادراکات او بوسیله یقین و الهامات غیبیه در نفس او صورت گیرد ، و خداوند متکفل امور او گردد ، و این نیز از جمله و اوحینا الیهم فعل الخیرات [320] و از جمله لما صبروا و کانوا بآیاتنا یوقنون ، و از جمله یهدون بامرنا»[321] استفاده شد ، چون لازمه امامت دارا بودن مقام یقین است و مقام یقین همانطور که ذکر شد بدون انکشاف ملکوت و حقیقت اشیاء میسور نیست ، بنابراین با انکشاف ملکوت و هدایت‌بامرالله خداوند هر لحظه او را تایید می‌کند
<span class="chapter">

#### مسئله 4 : هیچ وقت زمین از حجت‌خالی نیست
</span>

مسئله چهارم : زمین و تمام افرادی که در او هستند ، در هر زمان دارای امام است ، و هیچگاه زمین از حجت‌خدا خالی نیست ، این موضوع نیز از آیه :  
«یوم ندعوا کل اناس بامامهم [322] استفاده شد ، چون خداوند تمام افراد بنی آدم را بوسیله امامشان در روز بازپسین به حشر می‌خواند ، بنابراین هیچ فردی از افراد بشر نیست مگر آنکه امام دارد ، و هیچگاه فردی در روی زمین بدون امام یافت نمی‌شود ، کما آنکه در روایات بسیار وارد است که چنانچه در روی زمین هیچگاه نباشد مگر دو نفر ، حتما یکی از آنها امام دیگری خواهد بود و اگر یافت نشود مگر یکنفر همان کس امام خواهد بود .
<span class="chapter">

#### مسئله 5 : علم احاطی امام بر اعمال امت
</span>

مسئله پنجم : امام به تمام اعمال ، و گفتار ، و رویه و ملکات بندگان خدا علم دارد و هیچ علمی از نظر امام مخفی نیست .  
در این موضوع نیز بحثهای گذشتها از آیات قرآن این معنی را رسانید ، چون امام سیطره بر نفوس و ملکوت موجودات دارد ، و با وجود این ملکه ، تمام ارواح و نفوس و جان اعمال در مشهد امام و حضور ولایت است ، همچنانکه موجودات عالم طبیعت در نزد شخص بینا مشهود ، و در نزد شخص نابینا غائب است .  
در نزد افرادی که به مرحله امامت هنوز نرسیده‌اند گرچه ملکوت بسیاری از اعمال و اقوال و نفوس منکشف گردد ، و در اثر تقوی و عبادت و مخالفت و مجاهده با نفس اماره تا اندازه‌ای این معنی روشن شود ، ولی سیطره کلی به تمام ارواح و نفوس و هدایت آنان هر یک را به نوبه و به قدر ظرفیت‌خود به کمال خود نخواهد بود ، ولی همین درجه از روشنائی همان روشنائی چشم قلب است ، که در سایر افراد نیست ، لیکن در امام این چشم به اندازه‌ای قوی و تیزبین شده است که چیزی از ملکوت در هر آن و هر مکان از او مختفی نیست .
<span class="chapter">

#### مسئله 6 : علم امام به نیازهای بندگان
</span>

مسئله ششم : امام به جمیع اموریکه بندگان در امر معاش یا در امر معاد بدو محتاجند عالم است ، چون بنا بفرض ، امام نفوس را از ملکوت آنان هدایت‌بحق می‌کند ، و آنانرا به کمال خود می‌رساند ، بنابراین چگونه ممکن است که خود او نسبت‌به مایحتاج عباد در امور تکاملی آنها جاهل باشد ، و این خاصه نیز از آیات قرآن که یهدون بامرنا ، و افضلیت مقام امامت از نبوت طبق مفاد خطاب حضرت حق به ابراهیم خلیل روشن شد .  
و علاوه چون فعل و قول امام منطبق بر حق به تمام معنی الکلمه است ، و در مقام عبودیت و تقرب ، امام پا به مرحله‌ای گذارده ، که خود خدا در وجود او آمر و ناهی خواهد بود ، و فعل امام عین وحی خداست ، بنابراین همانطور که بر خدا مایحتاج عباد پوشیده نیست ، بر امام که مجلای اتم و مجرای کامله افاضات حضرت احدیت به موجودات است ، این امر مخفی نیست ، بلکه علم امام عین علم خدا بوده و تفاوتی در اصل معنی وجود ندارد .
<span class="chapter">

#### مسئله 7 : افضلیت امام از افراد بشر در کمالات نفسانیه
</span>

مسئله هفتم : امام از تمام افراد بشر در فضائل نفسیه ، و ملکات الهیه بالاتر بوده ، و محالست که شخصی از امام در محاسن اخلاق و ملکات انسانی بهتر باشد ، چون بنا بفرض ، راه خدا از راه ملکات و صفات نفس است ، و چون امام در این مرحله ازسایر افراد بالاتر است ، لذا آنها را از راه ملکوت بحق هدایت می‌کند ، در این صورت اگر دو نفر پیدا شوند که در این معنی یکی از دیگری بالاتر باشد ، حتما شخص برتر امام دیگری خواهد بود ، چون آنکه افق ملکوت و نفسش روشنتر است ، طبعا می تواند شخص دیگریرا که در آن افق نیست‌به منزل و محل خود دعوت کند ، و در این صورت امام اوست ،  
به خلاف عکس که شخص ضعیف نمی تواند قوی را حرکت دهد ، و بار او را متحمل گردد . این هفت مسئله از اصول مسائل امامت است و سایر مسائل متفرع بر این مسائل است .
<span class="chapter">

#### افضلیت امیرالمؤمنین در جمیع فضائل نفسیه
</span>

راجع به فضیلت علی بن ابیطالب امیرالمؤمنین علیه الصلوة و السلام ، از جمع افراد بشر ، غیر از حضرت ختمی مرتبت ، جای شبهه و تردید نیست ، دوست و دشمن به این حقیقت معترفند ، گذشته از ظهوراتیکه از آن حضرت در مدت بیست و سه سال حیات رسول خدا ، و مدت سی سال بعد از رحلت آن حضرت سرزده است  
در فنون مختلف علوم ، و حل مسائل غامضه ریاضی ، و قضاء بحق ، و علو نفس ، و ایثار ، و اتصال به حرم خدا ، و منجذب شدن به جذبات الهیه ، و ادراک حقائق و معارف کلیه معنویه الهیه ، و عبور از تمام مراحل نفس و آثار او ، و سبقت در اسلام ، و هجرت ، و جهاد ،  
و گذشته از احادیثی که از رسول خدا روایت‌شده ، و افضلیت آن حضرت را به معنای تضمنی یا التزامی می‌رساند ، مثل حدیث انت منی بمنزلة هرون من موسی و مثل ان علیا وزیری ، و وصیی ، و وارثی ، و اخی فی الدنیا و الاخرة ، و خلیفتی من بعدی ، و ولی کل مؤمن من بعدی ، و ان علیا امیرالمؤمنین ، و سید المسلمین و یعسوب المؤمنین ، و قائد الغر المحجلین ، و هو الصدیق الاکبر ، و الفاروق الاکبر ، و عالم هذه الامة ، و ذوقرنها  
و گذشته از حدیث انا مدینة العلم و علی بابها احادیث دیگری در علم آن حضرت ،  
و گذشته از احادیثی که مستفیضا وارد شده ، و دلالت دارد بر آنکه آن حضرت حکم نفس رسول خدا را داشته‌اند ، و گذشته از احادیثی که می‌رساند آن حضرت دارای فضائل اختصاصی بوده اند ، با آنکه هر یک از اینها به تنهائی دلالت بر افضلیت آن حضرت بر سایر امت دارد  
از همه اینها گذشته روایاتی بسیار از طریق شیعه و اهل بیت ، و نیز از طریق عامه راجع به افضلیت آن حضرت از امت‌بلکه از جمیع افراد بشر ، بلکه از انبیاء و مرسلین ، از حضرت رسول اکرم صلی الله علیه و آله وارد شده است که به معنای مطابقی دلالت بر افضلیت آن امام معصوم دارد .
<span class="chapter">

#### علی بهترین افراد بشر است و منکر آن کافر است
</span>

شیخ حافظ سلیمان بن ابراهیم قندوزی حنفی از کتاب «مودة القربی تالیف سید علی شافعی روایت کند از عطاء قال : سئلت عائشة عن علی  
قالت : ذلک خیر البشر لا یشک فیه الا کافر[323] عطاء می‌گوید : از عائشه سئوال کردم از علی گفت : که او بهترین افراد بشر است و در این موضوع کسی شک نمی‌کند مگر آنکه کافر شده باشد .  
و از امیرالمؤمنین علیه السلام روایت کند ، که حضرت رسول الله فرمودند : یا علی ، انت‌خیر البشر ، ما شک فیه الا کافر[324] ، ای علی تو بهترین افراد بشر هستی ، در این مطلب شک نمی‌کند مگر کافر ،  
و از حذیفه روایت کند که انه قال : علی خیر البشر و من ابی فقد کفر[325]  
حذیفه گفت علی بهترین بشر است ، و کسیکه در این موضوع ابا کند و نخواهد قبول نماید به تحقیق که کافر است .  
و از جابر بن عبدالله انصاری روایت کند که رسول خدا فرمود : علی خیر البشر ، من شک فیه فقد کفر[326] علی بهترین فرد از افراد بشر است ، کسیکه شک کند حقا روی حق را پوشانیده و کفر ورزیده است .  
و نیز از ام هانی دختر حضرت ابو طالب که خواهر امیرالمؤمنین علیه السلام است روایت کند : که رسول خدا فرمود : افضل البریة عند الله من نام فی قبره ، و لم یشک فی علی و ذریته انهم خیر البریة[327] بهترین افراد مردم در نزد خدا کسی است که در قبرش بخوابد و هیچ شکی در دلش نباشد که بهترین افراد بشر علی و ذریه اوست . و از امام باقر محمد بن علی از پدرانش علیهم السلام روایت کرده است : که سئل رسول الله صلی الله علیه و آله عن خیر الناس ، فقال : خیرها ، و اتقاها ، و افضلها ، و اقربها الی الجنة اقربها منی و لا اتقی و لا اقرب الی من علی بن ابیطالب[328]  
از رسول الله صلی الله علیه و آله سئوال کردند : بهترین افراد بشر کیست ؟ حضرت فرمودند : بهترین آنها ، و پرهیزگارترین آنها ، و با فضیلت‌ترین آنها ، و نزدیکترین آنها به بهشت کسی است که به من نزدیکتر بوده باشد ، و پرهیزگارتر و نزدیکتر به من نیست مگر علی بن ابیطالب .
<span class="chapter">

#### روایات معراجیه داله بر ولایت امیرالمؤمنین
</span>

و نیز از امیرالمؤمنین علیه السلام روایت کند که قال : قال رسول الله صلی الله علیه و آله : انی رایت اسمک مقرونا باسمی فی اربعة مواطن ،  
فلما بلغت البیت المقدس فی معراجی الی السماء ، وجدت علی صخرة بها : لا اله الا الله ، محمد رسول الله ، ایدته بعلی وزیره ، و لما انتهیت الی سدرة المنتهی وجدت علیها : انی انا الله ، لا اله الا انا وحدی ، محمد صفوتی من خلقی ، ایدته بعلی وزیره ، و نصرته به ،  
و لما انتهیت الی عرش رب العالمین ، فوجدت مکتوبا علی قوائمه : انی انا الله ، لا اله الا انا ، محمد حبیبی من خلقی ، ایدته بعلی وزیره ، و نصرته به  
فلما وصلت الجنة وجدت مکتوبا علی باب الجنة : لا اله الا انا ، و محمد حبیبی من خلقی ، ایدته بعلی وزیره ، و نصرته به[329]  
حضرت رسول اکرم به امیرالمؤمنین فرمودند : ای علی من در چهار مقام اسم تو را مقرون به اسم خود دیدم ،  
چون مرا به سوی آسمان به معراج می‌بردند ، همینکه به بیت المقدس رسیدم در روی صخره آن این جملات بود : نیست معبودی مگر خدا ، محمد است رسول خدا ، او را تایید کردم به علی که وزیر اوست . و چون به سدرة المنتهی رسیدم ، بر آن دیدم این کلمات را : نیست معبودی مگر من ، به تنهائی ، محمد است برگزیده از میان آفریده‌های من ، من او را تایید کردم به علی وزیر او ، او را به علی یاری نمودم .  
و چون به عرش خداوند رب العالمین رسیدم دیدم : بر پایه های آن نوشته بود ، من خدای هستم ، هیچ معبودی نیست جز من ، محمد است‌حبیب من ، از میان بندگان من او را تایید کردم به علی وزیر او ، و او را به علی یاری نمودم ،  
و چون به بهشت رسیدم دیدم بر در بهشت نوشته بود : نیست معبودی مگر من ، محمد است‌حبیب من ، از میان مخلوقات من ، او را تایید کردم به علی وزیر او ، و او را به علی نصرت دادم .
<span class="chapter">

#### بیانات جبرئیل بصورت دحیه راجع به ولایت
</span>

و خوارزمی ابوالمؤید[330] موفق بن احمد با اسناد متصل خود از اعمش از سعید بن جبیر از ابن عباس روایت می‌کند : که رسول خدا در خانه خود بودند ، صبح زود قبل از آنکه کسی خدمت آن حضرت برسد ، علی بن ابیطالب به خانه حضرت رفت ، و داخل خانه شد ، و دید که حضرت رسول الله در صحن خانه خوابیده و سر خود را در دامان دحیة بن خلیفه کلبی گذارده است ( دحیه کلبی مردی بود در مدینه بسیار زیبا و خوش منظر ، غالبا که جبرائیل امین بر حضرت به صورت ظاهر می‌شد به صورت دحیه کلبی بر اصحاب آن حضرت نمودار می‌شد ) امیرالمؤمنین گفت : سلام بر توای دحیه!حال رسول خدا چطور است ؟ دحیه گفت : ای برادر رسول خدا به خیر است .  
حضرت امیرالمؤمنین او را دعا نموده و گفتند :  
جزاک الله عنا خیرا اهل البیت ای دحیه به پاس این خدمتی که می‌کنی خداوند تو را از ما اهل البیت جزای خیری بدهد .  
دحیه عرض کرد : من خیلی تو را دوست دارم و برای تو در نزد من مدح و تمجیدی است که می‌خواهم به حضورت تقدیم دارم :  
انت امیرالمؤمنین ، و قائد الغر المحجلین ، و انت‌سید ولد آدم یوم القیمة ، ما خلا النبیین و المرسلین ، لواء الحمد بیدک یوم القیمة ، تزف انت وشیعتک یوم القیمة الی الجنة مع محمد و حزبه الی الجنان زفا زفا ، و قدا فلح من تولاک و خسر من تخلاک فبحب محمد حبوک ، و مبغضوک لن تنالهم شفاعة محمد .  
تو امیر مؤمنان هستی!و پیشوای فروزنده چهرگان در غرفه‌های بهشت ،  
و تو آقا و بزرگ فرزندان آدمی در روز قیامت ، حتی پیغمبران و مرسلین ،  
پرچم حمد در روز باز پسین به دست توست ،  
تو و شیعیان تو را در روز قیامت مانند عروسی را که به حجله برند ، بسوی بهشت‌با محمد و حزبش بسوی جنت دسته دسته می‌برند ، فلاح و رستگاری مختص کسی است که تولای تو را داشته باشد و دست از تو بر ندارد و بال و خسران مختص کسی است که تو را تنها بگذارد و دست از تو بدارد .  
پس به محبت محمد تو را دوست دارند ، و شفاعت محمد شامل حال افرادی که بغض تو را در دل می‌پرورند نخواهد شد .  
سپس دحیه گفت‌ای علی به من نزدیک شو!ای برگزیده خدا!امیرالمؤمنین نزدیک او شد ، و دحیه سر حضرت رسول الله را از دامان خود برداشت ، و در دامان امیرالمؤمنین گذارد .  
در این حال حضرت رسول الله گفتندای علی این همهمه چه بود!  
امیرالمؤمنین عرض کرد یا رسول الله داستان از این قرار بود ، و تمام خصوصیات ورود و گفتگوی با دحیه را عرض کرد .  
حضرت فرمودند : ای علی آن دحیه نبود ، جبرئیل بود ، تو را به همان اسمی که خدا برای تو گذارده نام برد ، اوست که محبت تو را در دلهای مؤمنین ، و خوف از تو را در دلهای کافرین قرار می‌دهد . [331]
<span class="chapter">

#### مسائل هفتگانه امامت در امیرالمؤمنین علیه السلام متحقق بود
</span>

احادیثی که دلالت دارد بر افضلیت امیرالمؤمنین علیه السلام به عنوان خیر الوصیین ، و سید ولد آدم ، و امثال ذلک از رسول خدا بسیار است . ما برای نمونه از طریق عامه به این چند روایت اکتفا نمودیم . بنابراین طبق مسائل هفتگانه سابق ، مقام امامت مختص به آن حضرت است که با قاطعیتی هر چه بیشتر ، مردم را به راه خدا دعوت می‌کرد ، و در فعل و گفتار از او پشیمانی وشک و حیرت و جهل و ندامت دیده نشد .  
امام چون بر ملکوت احاطه دارد هیچوقت اشتباه نمی‌کند ، و چون فعل او فعل حق است دچار تردید و تحیر نمی‌شود ، و در کرده خود پشیمان و نادم نمی‌گردد ، چون خدا در کار خود تحیر و ندامت ندارد .  
افرادی که ندامت و پشیمانی پیدا می‌کنند ، راجع به جهل آنها هنگام عمل است که جهتی از جهات در نزد آنها پسندیده بنظر می‌رسد ، و بلادرنگ مبادرت به آن عمل می کنند ، و سپس که نقاط ضعف و تاریکی برای آنها روشن شد ، که در حین عمل مخفی بوده است ، نادم و پشیمان می‌گردند .  
مرد حق پشیمان نمی‌شود ، هیچگاه دیده نشده است که امام از فعل خود اظهار پشیمانی کند ، و این علامت صحت عمل و اتقان آنست ، و علاوه امام در هر موضوعی با قاطعیت ، وظیفه مردم را تعیین می‌کند ، نه آنکه از امروز به فردا محول کند ، یا با مشورت و مطالعه و تانی و تروی حقیقت‌بر او مکشوف گردد ، بلکه چون آئینه ، حقائق در مقابل او نمودار است ، و بلادرنگ پاسخ می‌گوید .  
عمر در بسیاری از موضوعات در جواب مسائل احکام بسیار عادی درمی‌ماند ،  
از امیرالمؤمنین علیه السلام از بعضی مسائل سئوال می نمودند که ریاضی‌دانان باید برای بدست آوردن جواب آن اعمال قواعد ریاضی بنمایند ، آن حضرت بلادرنگ پاسخ می‌داد ، آیا دارای مغز الکترونی بود ؟ ماشینهای الکترونی نیز نمی‌توانند از حل مسائل بسطیه تجاوز کنند ، ولی آن حضرت بدوا پاسخ می‌داد ، گویا جواب مسئله مانند آفتاب در نزد او هویدا و روشن بوده است .
<span class="chapter">

#### اظهار ندامت ابوبکر از خلافت
</span>

در بسیاری از مسائل قضاء که احتیاج به حل مسئله ریاضی است آن حضرت فورا پاسخ داده است .  
ابوبکر چند بار از خلافت خود اظهار پشیمانی نمود . کرارا گفت : اقیلونی ، اقیلونی و لست بخیرکم[332]  
بار خلافت را از گردن من بردارید من بهترین افراد شما نیستم!  
باید به او گفت : اگر خلافت را که ربودی به امر خدا بود ، چگونه می‌خواهی رها کنی ؟ و اگر به امر خدا نبود چگونه ربودی ؟ اینجاست که مانند کلاف سردرگم متحیر و سرگردان می‌شود ، چون قدرت تحمل این بار را ندارد از طرفی ، و از طرف دیگر هم دلش نمی‌آید که بگذارد تا صاحبش بردارد«کظلمات فی بحر لجی ، یغشاه موج من فوقه موج ، من فوقه سحاب ، ظلمات بعضها فوق بعض اذا اخرج یده لم یکد یریها ، و من لم یجعل الله له نورا فماله من نور»[333]  
ابوبکر پس از بیعت در سقیفه ، روز دیگر بر منبر رسول خدا در مسجد پیغمبر بالا رفت ، و ضمن خطبه گفت : ایها الناس ، فانی قدولیت علیکم ، و لست بخیرکم ، فان احسنت فاعینونی ، و ان اسات فقومونی[334] . . . اطیعونی ما اطعت الله ، و اذا عصیت الله و رسوله ، فلاطاعة لی علیکم . [335]  
ای مردم من سرپرستی و صاحب اختیاری شما را بدست گرفته‌ام ، و بهترین شما نیستم ، اگر در این تولیت کار خوب کردم مرا کمک کنید ، و اگر بدی کردم شما مرا راست کنید .  
تا آنکه گوید : مرا اطاعت کنید تا هنگامیکه من خدا را اطاعت کردم ، و زمانیکه مخالفت‌خدا و رسول خدا را نمودم مرا بر شما طاعتی نیست .  
و طبری گوید : چون ابوبکر در میان مردم شروع به خطبه کرد گفت :  
ایها الناس انما انا مثلکم ، و انی لا ادری لعلکم ستکلفون ما کان رسول الله صلی الله علیه و آله یطیق ، ان الله اصطفی محمدا علی العالمین ، و عصمه من الآفات ، و انما انا متبع ، و لست‌بمبتدع ، فان استقمت فتابعونی و ان زغت فقومونی ، تا آنکه گوید : و ان لی شیطانا یعترینی فاذا اتانی فاجتنبونی[336]  
گفت : ای مردم من مثل شما هستم ، و من نمی‌دانم شاید شما تکالیف مهمی را از من بخواهید ، آن چیزهائی که فقط رسول خدا طاقت آنرا داشت ، خداوندمحمد را بر جهانیان برگزید ، و او را از آفات مصون داشت و لکن من تابع شریعت هستم ، نه آنکه از پیش از خود چیزی آورده باشم ، اگر در این وظیفه ریاست و خلافت مسلمین درست رفتار کردم ، از من پیروی کنید!و اگر منحرف شدم مرا راست کنید!  
تا آنکه گوید : و به تحقیق که برای من شیطانی است که مرا فرو می‌گیرد ، هر وقت که آن شیطان به سراغ من آمد شما از من اجتناب کنید . [337]  
درست در این فقرات ملاحظه شود که چقدر با ترس و جبن سخن می‌گوید :
<span class="chapter">

#### پنج ایراد بر خطبه ابوبکر
</span>

ایراد اول :  
اولا می‌گوید : من بهترین شما نیستم ، باید به او گفت‌بنابراین چرا خلافت را متصدی گشتی ، و این امر را به بهترین مردم ، وجود مقدس مولی الموالی با آنهمه نصوص صریحه از صاحب شریعت‌بر افضلیت او نسپردی ؟ و چرا خواستی امام افضل و اعلم از خود گردی ؟ چگونه راضی شدی که امیرالمؤمنین ناموس اکبر الهی و گنجینه اسرار و معارف حق ، و نفس رسول خدا را به پیروی از خود بخوانی ؟ چگونه خواستی از او بیعت‌بگیری و او را در مقابل امر و نهی خودت تسلیم بلاقید و شرط بنمائی ؟ و با چه معارف و فضائل اخلاقی خواستی مؤمنین را ایصال به مطلوب کنی ؟ بر کدام ملکوت سیطره داشتی ؟  
ایراد دوم :  
ثانیا می‌گوئی اگر از من نیکی سر زد از من پیروی کنید!و اگر بدی سر زد مرا راست کنید!بنابراین تو که میزان صحت و بطلان عمل خود را به دست ما سپردی!و ما را در جرح و تعدیل آن مخیر ساختی!ما امام تو هستیم ، نه تو امام ما!  
از این گذشته ما خوبی و بدی را از کجا تشخیص دهیم ؟ اگر از پیش خود تمیز دهیم دیگر محتاج به خلیفه نیستیم ، و اگر امام به حق باید به ما بفهماند ، در اینصورت ما همه تابع آن امام باید باشیم ، و خود تو نیز باید تسلیم اوامر او گردی  
ایراد سوم :  
ثالثا می‌گوئی : ممکن است تکالیفی بر من کنید که من طاقت آنرا نداشته باشم ، و پیغمبر طاقت آنرا داشته است .  
درست است ، حتما نظیر این تکالیف پیش خواهدآمد ، و لیکن که تو را به جای رسول خدا نشانید ، تا از عهده کار رسول خدا فرومانی ؟ مگر در مدت مدید از رسول خدا نشنیدی ، نه یک بار و نه دو بار علی ، یقضی دینی ، علی است که دین مرا ادا می‌کند و از عهده بار رسالت و ابلاغ آن برمی‌آید ؟ مگر خودت از رسول خدا روایت نمی‌کنی علی مع الحق و الحق مع علی ؟ مگر در روز غدیر خم به امیرالمؤمنین تحیت‌بر ولایت نگفتی ؟  
تو که نمی‌توانی بار رسول خدا را بر دوش گیری ، به کدام مجوز بر سر جای آن حضرت نشستی ؟ و حق مسلم مقام خلافت و وصایت را ربودی ؟  
ایراد چهارم :  
رابعا می‌گوئی اطاعت مرا کنید تا وقتیکه من اطاعت‌خدا و رسول خدا را می‌کنم ، و اگر دیدید مخالفت‌خدا و رسول خدا کردم مرا اطاعت نکنید .  
بنابراین اولا تو هم در ردیف ما قرار گرفتی ، نه رئیس بر ما ، و بنابراین چرا ما از تو اطاعت کنیم ، بیا تو از ما اطاعت کن ، و به کدام قاعده و سنت الهی وجوب اطاعت تو بر ماست ؟  
علاوه ، ما در معالم دین احتیاج به معلم و مربی داریم ، طاعت خدا و رسول خدا ، و مخالفت خدا و رسول خدا را از تعالیم او باید یاد گیریم ، از کجا بدانیم این عمل تو طاعت است و آن دگر معصیت ؟ جز آنکه معلم قرآن ، و عارف نسبت‌به رسول خدا ، و محیط بر نوامیس احکام و شرایع ، باید برای ما طاعت و معصیت را جدا کند ، وانگهی فرضا ما بخواهیم در صورت مخالفت تو را راست کنیم ، مگر تو راست می‌شوی ؟ تو که راضی نیستی دست از خلافت‌برداری ، در صورت مخالفت امر خدا و رسول خدا ، نیز ایستادگی خواهی نمود ، و هر چه امت بخواهند تو را راست کنند ، بیشتر مقاومت می‌کنی!همین تصدی مقام خلافت ، زیغ و انحراف توست .  
مگر برای راست نمودن تو امیرالمؤمنین از تو مؤاخذه نکردند و تو را بر این فعل پنهانی و فوری ، در وقتیکه هنوز جنازه رسول خدا دفن نشده بود توبیخ نکردند ؟ مگر در مسجد از فضائل و مقامات خود بازگو ننمودند ؟ مگر حضرت صدیقه با آن خطبه روشن موارد انحراف شما را بیان نکرد ؟ مگر نفرمود : یا ابابکر ما اسرع ما اغرتم علی اهل بیت رسول الله ؟ مگر اصحاب بزرگوار ، و بنی هاشم که از بیعت تخلف کردند ، مواضع خطای شما را نشان ندادند ؟ چرا مرتدع نشدید ، و راست نشدید ؟  
اگر زیاده از این نیز می‌خواستند پافشاری کند ، خونها ریخته می‌شد ، مالها تباه و نوامیس و اعراض بهدر می‌رفت ، مگر عثمان علنا مخالفت امر رسول خدا نکرد ؟ چرا مسلمین که او را تنبیه کردند ، گوش نکرد ؟ و چرا بر افعال خود مقاومت می‌نمود ؟  
مسلمین گفتند : یا از خلافت دست‌بردار ، یا بر سنت رسول خدا رفتار کن!حاضر به هیچ یک از آندو نشد ، و مقاومت نمود ، و معاویه و لشگر شام را بر علیه مسلمین به کمک خود خواست .  
مگر مسلمین توانستند خلفای جوریکه روی کار آمدند آنها را راست کنند ؟ آنکه زمام قدرت را در دست گرفته ، و حاضر نیست از مقام و شخصیت خود تنازل کند ، کجا راست می‌شود ؟  
مگر معاویه راست شد .  
مگر خلفای بنی امیه و بنی عباس راست‌شدند ؟  
هر کس خواست آنها را آگاه کند ، و حتی نصیحتی بنماید خونش را ریختند ، فرزند رسول خدا را روز روشن با اهل بیتش همین مخالفت کنندگان سنت پیغمبر در میان دو نهر آب با لب تشنه کشتند .  
ایراد پنجم :  
ای ابوبکر متوجه باش!در این خطبه‌هائی که می‌خوانی چه می‌گوئی ؟ با این کلمات ، راه تمام این تعدیات را بر خلفای جور باز نمودی!و خامسا می‌گوئی : من شیطانی دارم که سراغ من می‌آید ، و اگر آمد از من دوری کنید .  
ای کاش این کلام را نمی‌گفتی!آن امامی که خود معترف باشد که شیطان در وجود او حکمفرماست ، آن امام شیاطین است نه امام مؤمنین!  
امام مؤمنین شیطان را هلاک کرده اعزبی عنی یا دنیا ، قد طلقتک ثلثا فرموده ، با یک قاطعیت مانند کوه خود را معرفی می‌کند ،  
و می‌گوید : ای افراد بشر بسراغ من آئید ، که من ولی خدا هستم ، من از بندگان مخلص خدا هستم ، آیه طهارت درباره ما نازل شده ، من دارای مقام عصمتم ، من دارای مقام «سلونی قبل ان تفقدونی هستم ، من باب علم برای مدینه علم هستم ، من متحمل بار رسالت و ادا کننده دیون رسول الله هستم ، من دارای سیطره بر ملکوت و حقائق اشیاء هستم ، و هزاران نمونه روشن و بارز نیز به دست می‌دهد .  
من نفس رسول خدا هستم ، من ولی هر مؤمن و مؤمنه هستم ، من وصی ووزیر و وارث اسرار نبوت هستم .  
اینست مقام امام ، نه آنکه در موقع مرگ حسرت بخورد و بگوید : ای وای ، کاش سه کار را که کردم نمی‌کردم  
تاسف ابوبکر هنگام مرگ بر نه چیز  
مسعودی گوید : و لما احتضر ابوبکر قال : ما آسی علی شیئی الا علی ثلاث فعلتها ، و وددت انی ترکتها ، و ثلاث ترکتها و وددت انی فعلتها ، و ثلاث وددت انی سالت رسول الله صلی الله علیه و آله عنها ، فاما الثلاث التی فعلتها و وددت انی ترکتها ، فوددت انی لم اکن فتشت‌بیت فاطمة ، و ذکر فی ذلک کلاما کثیرا . [338]  
چون زمان وفات ابوبکر رسید و به حال احتضار درآمد ، گفت : من بر چیزی تاسف نمی‌خورم ، مگر بر سه چیز که به جای آوردم ، و دوست داشتم که آنها را به جای نمی‌آوردم ، و بر سه چیز که به جای نیاوردم ، و دوست داشتم که آنها را به جای می‌آوردم . و از سه چیز که دوست داشتم از رسول خدا صلی الله علیه و آله سئوال کنم و سئوال نکردم . اما آن سه چیزیکه به جای آوردم ، و دوست داشتم که آنها را به جای نمی‌آوردم ، یکی آن بود که دوست داشتم که از خانه فاطمه تفتیش و تفحص به عمل نمی‌آوردم ، و در این باره سخنان بسیاری گفت .  
این روایت را علاوه بر مسعودی ، طبری در تاریخ خود ، و ابن قتیبه در «الامامة و السیاسة و ابن عبد ربه در «عقد الفرید» آورده است[339]  
و علامه امینی در الغدیر علاوه بر این مصادر از ابوعبید در کتاب الاموال ص 131 نیز آورده است و فرموده است : سندهای این حدیث صحیح و راویان آن همه از موثقین هستند و چهار نفر از آنها از راویان صحاح ششگانه معروف عامه می‌باشند . [340]  
بعضی از معاصرین از عامه مانند فرید وجدی در دائرة المعارف و احمدامین مصری در کتب خود ، این خطبه ابوبکر را سند برای حریت و آزادی او قرار داده و می‌خواهند وانمود کنند که طرز تشکل حکومت او یک حکومت عادله دموکراسی با موج آزادی خواهی بوده است .  
ما در طی بحث‌های گذشته و بحث‌های مفصل آینده که ان شاء الله تعالی در پیش خواهیم داشت اثبات نموده و خواهیم نمود که طرز حکومت اسلام بر اساس حق است نه بر رای آحاد و اجتماعات مردم ، نه بر اساس اکثریت و اقلیت .  
نصوص صریحه قرآن کریم و سنت صحیحه رسول خدا و سیره متبعه ائمه طاهرین علیهم السلام و روش صحابه ذی بصیرت و تابعین ذی درایت جدا مناط تبعیت و پیروی را ، از واقعیت و حق می‌داند ، خواه طبق آراء اکثرین باشد یا نباشد .  
و از پیروی رای خلاف واقع و حقیقت تجنب می‌ورزد خواه پشتیبان او آراء همه عالم باشد یا نباشد .  
و این بزرگترین محل اختلاف بین شیعه و سنی است ، و تمام مسائل اختلاف بر این محور دور می‌زند و بر این اساس رجوع می‌نماید .  
شیعه از صدر اسلام تا به حال فریاد می‌زند ، دلیل می‌آورد احتجاج می‌کند که باید از حق تبعیت نمود ، نه از آراء مردم ، امامت انتصابی است ، نه انتخابی ، مردم باید از حق پیروی کنند ، و امام به حق باید از جانب خدا معین گردد ، بعین آنکه رسول خدا باید از جانب خدا بیاید ، و مردم حق انتخاب پیامبر را ندارند .  
شیعه اثبات می‌کند که رسالت و امامت ، از نظر حکومت بر مردم و ولایت ، هیچ تفاوتی ندارند ، مانند دو نهالی که از یک اصل روئیده باشد یا دو طفلی که از یک پستان شیر می‌خورند .  
عامه می‌گویند : امامت یک حکومت ظاهری است ، و پیروی از شخص جاهل و یا خطاکار اشکال ندارد .  
البته بنابراین منطق باید ابوبکر را سمبل آزادی خواهی دانست همچنانکه متجدد مآبان از سنی مذهبان باین طرز عمل گرایش دارند .  
البته یک مفهوم وسیعی از آزادی که امروز رواج دارد ، و با پر و پاکان‌های شبانه ، و خبر نکردن بنی هاشم و بسیاری از مهاجرین و انصار را برای بیعت ، و با شکستن پهلوی زهرا و دختر رسول الله و صرف نظر کردن از اجرای حد شرعی به خالد بن ولید که مؤمن متعهدی چون مالک بن نویره را به جهت عشق به جمال زوجه‌اش کشت و همانشب با زوجه اش همبستر شد ، و دیگر بسیاری از خلافهای روشن که طرفداران مکتب مغرب زمین آنها را مخالف آزادی نمی‌دانند و هدف را محلل و توجیه‌گر مقدمه می‌شمارند ، هیچگونه منافاتی ندارد .  
ولی شیعه بن و ریشه این منطق را می‌زند ، و این بنیان را منهدم می‌کند ، و با براهین فلسفیه و عقلیه-گذشته از ادله نقلیه وهن و سستی این طرز تفکر را به ثبوت می‌رساند ، و همانطور که اخیرا در روایت ابوایوب انصاری دیدیم که رسول خدا صلی الله علیه و آله به عمار فرمود : اگر تمام مردم عالم در راهی گام نهند و علی در راهی دیگر به راه بیفتد تو از راهی که علی می‌رود حرکت کن ، و تمام مردم را رها کن ، و چه عالی این جملات را رسول خدا مبرهن می‌سازد به این جمله که : علی تو را از هدایت برنمی‌گرداند ، و بر راه ضلالت دلالت نمی‌کند ، یعنی چون علی متحقق بحق است‌باید از او تبعیت نمود گر چه تمام عالم مخالف او باشند . [341]
<span class="chapter">

### پی نوشت ها
</span>

اینست منطق شیعه که منطق اسلام است .  
[311] سوره یونس 10 - آیه 35  
[312] سوره انبیاء 21 - آیه 73  
[313] سوره بقره : 2 - آیه 124  
[314] المیزان ج 1 ص 277  
[315] نظیر این استدلال را قاضی نورالله در احقاق الحق ج 2 ص 396 با تقریب دیگری می‌نماید .  
[316] سوره بقره : 2 آیه 124  
[317] سوره السجده : 32 آیه 24  
[318] سوره انبیاء : 21 آیه 73  
[319] سوره جن : 72 - آیه 27  
[320] سوره انبیاء : 21 - آیه 73  
[321] سوره سجده : 32 - آیه 24  
[322] سوره اسراء : 17 - آیه 71  
[323] ینابیع المودة ص 246  
[324] همان  
[325] همان  
[326] ینابیع المودة ص 247  
[327] همان  
[328] ینابیع المودة ص 247  
[329] ینابیع المودة ص 256 و الغدیر نقلا از کتاب مودة القربی ج 2 ص 51  
[330] غایة المرام ص 16  
[331] غایة المرام ص 16  
[332] در جلد دوم همین کتاب از این حدیث سخن می‌رود ، و نیز در الغدیر ج 5 ص 368 عین عبارت فوق را از الصواعق المحرقه ص 30 نقل می‌کند  
[333] سوره نور 24 - آیه 40  
[334] تاریخ یعقوبی ج 2 ص 127 و شرح النهج ج 2 ص 8 و زاد ایضا : ان لی شیطانا یعترینی فایاکم و ایای اذا غضبت لا اؤثر فی اشعارکم و ابشارکم ، و دائرة المعارف فرید وجدی ج 2 ص 300  
[335] سیره ابن هشام ج 4 ص 1075  
[336] تاریخ طبری ج 2 ص 460  
[337] و نیز از الامامة و السیاسة نظیر این خطبه را قدری مشروحتر بیان کرده و ما در جلد دوم از همین کتاب آورده‌ایم  
[338] مروج الذهب ج 2 ص 308 و تاریخ طبری ج 2 ص 619 به این لفظ آورده است : فوددت انی لم اکشف بیت فاطمه عن شیئی و ان کانوا قد غلقوه علی الحرب الخ  
[339] الامامة و السیاسة ج 1 ص 18 و عقد الفرید ج 2 ص 254  
[340] الغدیر ج 7 ص 170 و 171  
[341] این روایت از غایة المرام از موفق بن احمد خوارزمی در همین کتاب در مجلس دوازدهم ضمن روایات دال بر افضلیت امیرالمؤمنین نقل گردید .
<span class="chapter">

## قسمت هجدهم : اعلم بودن امام ، اعتراف عمر به اعلمیت علی علیه السلام ، امامت در ذریه حضرت ابراهیم ع . . .
</span>
<span class="chapter">

### درس چهاردهم : لزوم تبعیت از اعلم
</span>
<span class="chapter">

#### بسم الله الرحمن الرحیم
</span>

و صلی الله علی محمد و آله الطاهرین  
و لعنة الله علی اعدائهم اجمعین من الان الی قیام یوم الدین  
و لا حول و لا قوة الا بالله العلی العظیم  
قال الله الحکیم فی کتابه الکریم :  
«و اذ قال ابراهیم لابیه و قومه اننی برآء مما تعبدون الا الذی فطرنی فانه سیهدین و جعلها کلمة باقیة فی عقبه لعلهم یرجعون [342]
<span class="chapter">

#### بقاء منصب امامت در ذریه حضرت ابراهیم تا روز قیامت
</span>

یاد بیاور آن زمانی را که حضرت ابراهیم به پدرش و خویشاوندانش گفت : به درستی که حقا من از آنچه که شما جز خدائی که مرا آفریده است می‌پرستید ، بیزاری می‌جویم ، و برائت خود را اعلام می‌دارم ،  
آن خدائی که مرا آفریده است ، مرا به سوی حق و کمال خود راهنمائی خواهد نمود ، و ما این را یک اصل ثابت و کلمه باقیه در اعقاب و ذریه ابراهیم قرار دادیم ، به امید آنکه به مقام توحید و یکتاپرستی رجوع کنند .
<span class="chapter">

#### تحقیق در معنای کلمه لا اله الا الله
</span>

از این آیه مبارکه استفاده منصب امامت ، و پیشوائی و رهبری مردم در ذریه و نسل حضرت ابراهیم علیه السلام نسلا بعد نسل تا روز قیامت می‌توان نمود .  
توضیح آنکه لفظ براء مصدر است از فعل برا یبرا ، که صفتش بری‌ء آید . و «اننی براء» یا بر تقدیر محذوفست : اننی ذو براء یا بر سبیل تاکید و مبالغه است مثل زید عدل ، و ضمیر فاعل در «جعلها» به سوی الله است سبحانه و تعالی ، و ضمیر مفعول‌یا راجع به سوی برائت است ، که حضرت ابراهیم تکلم بدان نمود ، و یا راجع به سوی هدایت است ، که از کلمه «سیهدین اتخاذ و استنتاج می‌گردد ، اما در صورتی که بگوئیم مرجعش لفظ برائت است ، مفادش همان کلمه توحید است یعنی کلمه : لا اله الا الله ، چون اننی براء مما تعبدون الا الذی فطرنی همان مفاد کلمه «لا اله الا الله است و کلمه توحید معنای واحدی است که مرجع ضمیر مفعول در و جعلها ، می‌باشد ، چون بنا بر قواعد عربیت ، اعراب مستثنی در کلام منفی در استثناء متصل ، اعراب مستثنی منه و بدل از او خواهد بود ، و در کلمه لا اله الا الله لفظ جلاله مرفوع است به عنوان بدل از اله که محلا مرفوع است و با ملاحظه بدلیت فقط یک جمله بیشتر نخواهد بود ، و معنی چنین می‌شود : لا اله الا الله موجود یعنی خدائی غیر از خدا نیست ، و اگر این جمله بخواهد متضمن دو کلمه نفی و اثبات باشد باید لفظ جلاله منصوب باشد ، و در این صورت دو جمله و هر کدام حاوی یک معنای مستقلی است اول جمله منفیه لا الله موجود ، و دوم جمله اثباتیه استثنی الله یا الله موجود البته چنین نیست ، و بنابراین آنچه در لسان اهل دعوت و اوراد وارد است که کلمه لا اله الا الله ورد نفی و اثبات مرکب است‌خالی از تحقیق است ، و فقط ذکر نفی است و بس .  
و اما در صورتی که مرجعش لفظ هدایت باشد ، معلوم است که هدایت الهیه اولا و بالذات اختصاص به ذات مقدس پروردگار دارد ، و از آن ذات مقدس به غیر او سرایت می‌کند ، پس هدایت تامه الهیه ، مختص به خدا ، و مادون آن برای موجودات و مخلوقات است ، و چون حضرت ابراهیم با کلمه «سیهدین ، هدایت مطلقه را اشاره می‌کند ، قابل انطباق براتم مراتب هدایت است ، که همان حظ هدایت امام و لازمه ولایت کلیه باشد .  
چون در تفسیر قول خدای تعالی : «انی جاعلک للناس اماما»[343] ، که خطاب به‌حضرت ابراهیم است ذکر شد : که وظیفه امام ، هدایت افراد بشر است از باطن و ملکوت اعمالشان به سوی خداوند عز و جل ، که آنان را ارشاد فرموده ، و در درجات قرب ، و در درکات بعد ، هر کدام به حسب منزله خود قرار داده و در آنجا مقیم خواهد ساخت و هر کدام را در آنچه عملش و کردارش اقتضا کند سکنی خواهد داد ، و به سوی آن منزل جذب خواهد نمود .  
پس هدایت‌حضرت باری تعالی شانه ذاتیه ، و هدایت امام بالتبع و بالعرض خواهد بود .  
و اگر مرجع ضمیر «برائت باشد معنایش این می‌شود که این حقیقت توحید را که همان ولایت است ، در ذریه ابراهیم قرار دادیم به امید آنکه به حق و توحید رجوع کنند ، پس اولا استفاده می‌شود که این حقیقت الی الابد در ذریه ابراهیم ثابت و باقی خواهد بود ، و بطور اجمال ذریه او دارای چنین منصب و مقامی هستند ، و هیچگاه و در هیچ زمان امامت از ذریه او فی الجمله رخت‌برنخواهد بست .  
و ثانیا این کلمه توحید و ولایت در خصوص ذریه‌ای است که دعوت به حق می‌کنند ، و بقیه از ذریه دعوت به حق می‌شوند ، پس ضمیر «فی عقبه راجع به ذریه است‌به اعتبار رهبری و پیشوائی ، و ضمیر در یرجعون راجع به ذریه است‌به اعتبار رهنمون شدن و راه یافتن ، و بنابراین هر دسته از ذریه ، دارای سیری خاص و حرکتی مخصوص به خود هستند : یک دسته امامت و دسته دیگر ایتمام و مامومیت .  
در این بیان اولا استجابت دعای ابراهیم که عرض می‌کند«ربنا و اجعلنا مسلمین لک و من ذریتنا امة مسلمة لک [344] ظاهر می‌گردد ، و ثانیا سر قول خدای عز و جل . که : «لا ینال عهدی الظالمین [345] بعد از سئوال ابراهیم و من ذریتی ، که آن دسته‌ای به امامت می‌رسند که هیچگاه ظالم به نفس ، یا ظالم به غیر نبوده‌اند ، روشن می‌شود .  
و ثالثا معنای یک سلسله ، از روایات را که در تفسیر این آیه مبارکه وارد شده است ، و آنها کلمه باقیه را به امامت تفسیر کرده‌اند و در بعضی از باب انطباق ، بالاخص در ذریه حضرت حسین بن علی سید الشهداء علیه السلام تصریحاتی دارند ، و در مجمع البیان از حضرت صادق علیه السلام روایت کرده است که : مقصود از کلمه باقیه امامت است تا روز رستاخیز و قیامت ، مبرهن می‌نماید . و اگر مرجع ضمیر «هدایت باشد ، معلوم است که هدایت الهیه ، همان مقام ولایت و امامت است ، که بوسیله آن مردم از شرک به توحید ، و از غیر خدا به خدا ، رجوع می کنند ، و بالجمله در هر صورت چه ضمیر راجع به کلمه برائت و توحید باشد ، و یا راجع به امامت و هدایت‌باشد ، آیه مبارکه دلالت‌بر بقاء منصب امامت در ذریه ابراهیم خواهد داشت .  
و البته این مقام ، معلول مقام توحید و ولایت است ، و مقام توحید و ولایت لازمه اش اندکاک صفات بشری در صفات خداست ، و از جمله صفت قدرت و علم است .
<span class="chapter">

#### امام باید از تمام امت عالم‌تر باشد
</span>

بنابراین باید امام دارای مقام علم جامع و گسترده‌ای باشد که امت و پیروان او بدان مرحله از علم راه پیدا نکرده باشند ، و آن درجه از علم پاک و بی‌شائبه کدورت ، و آن مرتبه از دانش وسیع و مطلق ، به دنبال خود لزوم تبعیت و پیروی دگران را می‌کشد  
و بر همین اساس است که حضرت ابراهیم علیه السلام به سرپرست خود آذر خطاب فرموده و می‌گوید :  
«یا ابت انی قد جائنی من العلم ما لم یاتک فاتبعنی اهدک صراطا سویا»[346]  
ای پدر به درستی که از جانب خدا دانشی به من رسیده است ، که آن دانش به تو نرسیده است ، بنابراین لازم و واجب است از من پیروی بنمائی!تا تو را در راه راست و صراط مستوی و هموار هدایت‌بنمایم .  
در این آیه چنانکه ملاحظه می‌شود وجوب تبعیت آذر را از آراء و افکار خود فقط و فقط منوط و مربوط به علم خود و فقدان آن علم در آذر شمرده است ، بنابراین لزوم تبعیت جاهل از عالم از قضایائیست که احتیاج به برهان ندارد ، و بلکه از قضایائیست که قیاساتها معها .
<span class="chapter">

#### لزوم پیروی جاهل از عالم در سه مرحله فطری و عقلی و شرعی
</span>

و بر اساس این اصل مسلم و این قاعده کلیه ، بدون ذکر این قاعده حضرت ابراهیم حکم خود را انفاذ نموده ، و مقام ابلاغ را به آذر رسانیده است ، و لذا در علم اصول فقه علمای اعلام اثبات فرموده اند که لزوم تبعیت جاهل از عالم ، قبل از حکم شرعی یک حکم عقلی و قبل از حکم عقلی یک حکم فطری و وجدانی است ، و این حکم در سه مرحله وجدان و عقل و شرع تجلی می‌کند و ظهور می‌نماید ، و بر همین قاعده کلیه ، استفاده لزوم پیروی از آراء اعلم را نموده‌اند ، و سعادت جامعه را منوط به حکومت آراء اعلم آن جامعه در آن مجتمع دانسته‌اند .  
چون علم به منزله نور و حیات است ، و به مثابه روح و جان است ، و هر چه در جامعه نور و حیات بیشتر باشد ، و روح و جان قوت گیرد ، آن جامعه زنده‌تر و اثربخشتر و راقی‌تر خواهد بود ، همچنانکه در بدن آدمی هر چه حیات قوی‌تر باشد ، و جان و روح قویتر باشد ، آن آدمی به عافیت و طول عمر و کامیابی از مواهب الهیه نزدیکتر و هر چه حیات ضعیف‌تر و روح افسرده‌تر باشد ، آن آدمی به کسالت و مرض و هلاکت و به فقدان مواهب الهیه نزدیکتر بوده ، و از تمتعات انسانی بهره کمتری خواهد داشت .  
از این آیه مبارکه می‌توان در باب اجتهاد و تقلید استفاده نموده و لزوم پیروی افراد امت را از عالم بشریعت الهیه استنتاج و بلکه لزوم پیروی افراد امت را از اعلم وقت استفاده نمود ، گر چه این حقیر به کسی از علمای اعلام و کتب مدونه آنها تا به حال برخورد نکرده‌ام که به این آیه کریمه تمسک نموده باشد .  
در کتاب «غایة المرام از شیخ طوسی در «امالی با سلسله سند متصل خود روایت کرده است ، از حضرت امام جعفر صادق علیه السلام ، از پدرش ، از جدش حضرت علی بن الحسین علیهما السلام ، که فرمودند : در وقتی که حضرت امام حسن مجتبی علیه السلام بنابر صلح با معاویه گذاردند ، برای برخورد و ملاقات خارج شدند و ملاقات نمودند ، و همین که هر دو نفر در مجلس اجتماع کردند ، معاویه برای ایراد خطبه برخاست ، و خطبه‌ای ایراد کرد . . .  
تا آنکه گوید : «سپس حضرت امام حسن علیه السلام خطبه‌ای انشاء کردند و فرمودند : الحمد لله المستحمد بالآلاء و تتابع النعماء تا آخر خطبه طویله و جامع خود ، که حاوی بسیاری از مطالب دقیق و عمیق و بیان شرافت اهل بیت رسول خدا صلی الله علیه و آله ، و از جمله استشهاد به آیه تطهیر ، و آیات دیگر ، و مطالب تاریخی دیگر است .
<span class="chapter">

#### عاقبت امر هر امتی که حکومت خود را بدست کسی غیر از عالم‌ترین افراد خود بسپارد تباهی است
</span>

و از جمله در ضřƠخطبه فرمودند : قال رسول الله صلی الله علیه و آله : ما ولت امة امرها رجلا قط و فیهم من هو اعلم منه الا لم یزل یذهب سفالا حتی یرجعوا الی ما ترکوا[347]  
رسول خدا صلی الله علیه و آله فرموده‌اند : هیچگاه طایفه و امتی ، امور خود را بدست مردی نسپرده است که در آن طایفه و گروه داناتر و اعلم از او بوده‌اند ، مگر آنکه پیوسته امور آن امت رو بخرابی و تباهی می‌گذارد ، تا زمانی که از این کردار برگردند ، و زمام امور خود را بدست اعلم امت دهند .  
و نیز در «غایة المرام مختصر این خطبه را با سند دیگری ، از شیخ در «امالی ذکر کرده است ، و عین این جمله را درباره لزوم رهبری اعلم امت از رسول خدا صلی الله علیه و آله روایت کرده است[348]  
و نیز مرحوم ابن ادریس در باب «مستطرفات سرائر» از روایت ابی القاسم بن قولویه از حضرت صادق علیه السلام مرفوعا از رسول خدا صلی الله علیه و آله روایت کرده است که ،  
قال رسول الله صلی الله علیه و آله من ام قوما و فیهم من هو اعلم منه او افقه منه ، لم یزل امرهم فی سفال الی یوم القیمة ، و من دعی الی اضلال لم یزل فی سخط الله حتی یرجع منه ، و من مات بغیر امام مات میتة جاهلیة[349]  
رسول خدا صلی الله علیه و آله فرمود ، کسیکه زمام امور مردم را بدست گیرد و بر آنها پیشوائی کند ، در حالیکه در بین آن مردم فردی اعلم از او یا افقه از او باشد ، پیوسته امر آن دسته و گروه از مردم ، رو به تباهی و خرابی خواهد رفت ، تا روز قیامت ، و کسیکه مردم را به گمراهی بخواند پیوسته در غضب خدا قرار خواهد گرفت ، تا زمانیکه از کردار خود بایستد ، و کسیکه بدون امام بمیرد ، مانند مردن مردم زمان جاهلیت مرده است .  
باری علماء درباره لزوم امامت اعلم از امت استدلالاتی دارند ، زیرا همانطور که اشاره شد ، مسئله رهبری مسئله ای حیاتی است .  
رهبر روح جامعه و اراده جامعه می‌باشد ، و بهر مقدار که اراده رهبر پاک‌تر ، و صحیح‌تر ، و برای رشد و رقاء جامعه مفیدتر باشد ، به همان مقدار آن جامعه پاکتر ، و راستین‌تر ، و راقی‌تر خواهند بود .  
تمام افراد جامعه به منزله اعضاء پیکر است ، همانطور که نفس واحد پیکر واحدی را اداره می‌کند ، و آن را در جهت صلاح یا فساد به حرکت درمی‌آورد ، رهبر ، افراد جامعه را اداره می‌نماید ، و آنان را در مسیر کمال و سعادت و یا در مسیر منقصت و شقاوت سوق می‌دهد .
<span class="chapter">

#### امیرالمؤمنین علیه السلام اعلم امت بوده اند
</span>

روایاتیکه درباره علم و اعلمیت امیرالمؤمنین علیه السلام از رسول خدا و از آن حضرت وارد شده است از حد شمارش بیرون است ، علمای خاصه و عامه در این موضوع کتابهائی نوشته و مسفورات خود را از اعلمیت و افقهیت و اقضا بودن آن حضرت پر کرده‌اند ، بطوریکه می‌توان این مسئله را از مسلمیات اسلام دانست .  
این روایات با مضامین مختلفی این موضوع را بیان می‌کند ، و ما در اینجا به جهت‌حفظ اختصار از هر سلسله و دسته از آنها فقط یک ، یا دو روایت‌به عنوان نمونه ذکر می‌کنیم .  
اما از روایاتیکه اجمالا غزارت ، و وسعت علم آن حضرت را می‌رساند ، ابن بابویه با سند متصل خود روایت می‌کند از حضرت باقر علیه السلام از پدرش از جدش علیهم السلام که چون آیه و کل شی‌ء احصیناه فی امام مبین وارد شد ، ابوبکر و عمر از محل خود برخاستند ، و گفتند : ای رسول خدا آیا مراد از امام مبین ، تورات است ؟  
رسول خدا فرمود : نه .  
گفتند : آیا مراد انجیل است ؟  
فرمود نه  
گفتند : آیا مراد قرآن است ؟  
فرمود : نه  
پس از این امیر المؤمنین علیه السلام وارد شد ، حضرت رسول صلی الله علیه و آله فرمود : هو هذا ، انه الامام الذی احصی الله تبارک و تعالی فیه علم کل شیء [350]  
اینست آن امام مبین ، اینست آن امامیکه خداوند تبارک و تعالی در او علم هر چیز را قرار داده است .  
و اما از روایاتیکه دلالت دارد بر آنکه رسول خدا هزار در از علم را بر روی علی گشودند ، که از هر دری هزار در دیگر باز می‌شد :  
سید هاشم بحرانی گوید : ابوحامد غزالی که از اعیان علماء عامه است در کتاب بیان العلم اللدنی فی وصف مولانا علی بن ابیطالب عبارتی دارد که عین آن اینست : قال امیرالمؤمنین علی علیه السلام : ان رسول الله صلی الله علیه و آله ادخل لسانه فی فمی ، فانفتح فی قلبی الف باب من العلم مع کل باب الف باب ، و قال صلوات الله علیه و آله : لو ثنیت لی و سادة و جلست علیها ، لحکمت لاهل التوراة بتوراتهم ، و لاهل الانجیل بانجیلهم ، و لاهل القرآن بقرآنهم ، و هذه المرتبة لا تنال بمجرد التعلم ، بل یتمکن فیهذه المرتبة بالعلم اللدنی[351]  
امیرالمؤمنین می‌گوید : رسول خدا صلی الله علیه و آله زبان خود را داخل دهان من کرد ، پس در دل من هزار در از علم باز شد ، که با هر دری هزار در دیگر باز شد .  
و علی بن ابیطالب علیه السلام گفته است : اگر بالش حکومت را برای من خم کنند ، و مرا متمکن از حکم کردن نمایند ، هر آینه در بین اهل تورات با تورات آنها ، و در بین پیروان انجیل با انجیل آنها ، و در بین اهل قرآن با قرآن ، آنها حکم خواهم نمود .  
و سپس غزالی گوید : و این مرتبه‌ایست از علم که با درس خواندن ، و معلم دیدن دسترسی به آن پیدا نخواهد شد ، بلکه به این مرتبه از علم باید با علم لدنی رسید .  
و اما از روایاتیکه دلالت دارد بر آنکه رسول خدا فرمود : من شهر علم و حکمت هستم و علی در آن شهر است ، در غایة المرام از کتاب مناقب ابن المغازلی با سند خود از جابر بن عبدالله انصاری روایت کرده است که او گفت : رسول خدا صلی الله علیه و آله‌بازوی علی علیه السلام را گرفت ، و گفت : هذا امیر البررة ، و قاتل الکفرة ، منصور من نصره ، مخذول من خذله ، ثم مدبها صوته ، فقال : انا مدینة العلم و علی بابها ، فمن اراد العلم فلیات الباب[352]  
رسول خدا که بازوی علی را گرفته بود فرمود : این است امیر نیکوکاران ، و کشنده کافران ، یاری شده است کسیکه او را یاری کند ، ذلیل و پست است کسیکه او را ذلیل کند ، و پس از آن رسول خدا صدای خود را به این کلمات بلند فرمود ، و سپس گفت : من شهر علمم و علی در آنست ، بنابراین هر کس که طالب علم باشد باید به نزد در بیاید .  
و اما از روایاتی که دلالت دارد بر گفتار سلونی قبل ان تفقدونی ، ابن ابی الحدید در شرح نهج البلاغه گفته است ، که تمام طبقات و اصناف مردم اجماع نموده‌اند بر آنکه احدی از صحابه رسول خدا ، و احدی از علماء نگفته است : سلونی قبل ان تفقدونی غیر از علی بن ابیطالب علیه السلام[353]  
و اما از روایاتیکه دلالت دارد بر آنکه امیرالمؤمنین علیه السلام از تمام افراد امت‌حکمش بهتر و صحیحتر بود .  
در «غایة المرام از موفق بن احمد که اعیان علماء عامه است روایت کرده است ، از ابوسعید خدری که قال : قال : رسول الله صلی الله علیه و آله ان اقضی امتی علی بن ابیطالب ، رسول خدا فرمود ، بهترین حکم کنندگان در امت من علی بن ابیطالب است[354]
<span class="chapter">

#### اعتراف عمر به اعلمیت امیر المؤمنین
</span>

و اما از روایاتیکه دلالت دارد بر آنکه ابوبکر و عمر و عثمان در حکم و علم به امیرالمؤمنین علیه السلام رجوع می‌کردند ، در «غایة المرام از مسند احمد حنبل با سلسله اسناد خود روایت کند ، از یحیی بن سعید بن مسیب قال : کان عمر یتعوذ بالله من معضلة لیس لها ابوالحسن[355]  
عمر در هر مشکله‌ای پیش می‌آمد ، و امیرالمؤمنین علیه السلام برای حل آن حاضر نبودند به خدا پناه می‌برد ، و نیز از موفق بن احمد ، با سلسله سند متصل خود روایت کرده است ، از زید بن علی از پدرش ، از جدش ، از علی بن ابیطالب علیه السلام که فرمود : در زمان حکومت عمر ، زن آبستنی را به نزد او آوردند که اعتراف بر زنای خود نماید زن اعتراف بفجور نمود ، و عمر امر کرد تا او را ببرند و رجم کنند ، زن در راه با علی بن ابیطالب برخورد کرد .  
حضرت فرمود : این زن چه کرده است که او را برای حد می‌برند ؟ گفتند : زنا کرده است ، و عمر امر کرده است که باید او را سنگسار کرد امیرالمؤمنین زن را نزد عمر برگردانده و فرمودند : آیا تو امر کردی که او را سنگسار کنند ؟  
عمر گفت : آری چون خود زن اعتراف به گناه خود نموده است  
فقال علی : هذا سلطانک علیها فما سلطانک علی الذی فی بطنها ، و لعلک انتهرتها و اخفتها .  
فقال عمر : قد کان ذاک .  
قال : او ما سمعت رسول الله صلی الله علیه و آله یقول : لا حد علی معترف بعد بلاء انه من قیدت او حبست او تهدرت فلا اقرار له ، فخلا سبیلها .  
ثم قال عمر : عجزت النساء ان تلد مثل علی بن ابیطالب رضی الله عنه لو لا علی لهلک عمر[356]  
امیرالمؤمنین علیه السلام فرمودند : ای عمر!اعتراف او بر گناه موجب شد که تو بتوانی بر خود او حد جاری کنی ، پس چه چیز موجب شده است که بر طفلیکه دررحم خود دارد مسلط گردی ، و آن بیگناه را بواسطه حد زدن بر مادرش بکشی ؟ و شاید تو با شدت او را دور رانده‌ای و او را ترسانیده‌ای که حقیقت را در واقع پنهان داشته ، و از اعتراف به زنا خودداری ننموده است .  
عمر گفت آری چنین بوده است .  
حضرت فرمود : آیا نشنیده‌ای که رسول خدا صلی الله علیه و آله فرمود : هر کسیکه اقرار و اعترافش بگناه از روی شکنجه و ترس باشد بر او حد جاری نمی‌شود ؟  
هر کس را که برای اقرار و اعتراف بگناه در زنجیر و غل بکشند ، یا او را زندان کنند یا او را تهدید نمایند ، اقرار او نافذ نیست .  
علی چون این کلمات را فرمود ، آن زن را رها کرد ، و عمر چون این کلمات را شنید گفت : زنان عاجزند از آنکه بتوانند مانند علی بن ابیطالب فرزندی بزایند ، اگر علی نبود هر آینه عمر هلاک می‌شد .  
و نیز از طریق خاصه از محمد بن یعقوب با سند متصل خود از حضرت صادق روایت نموده است ، که در زمان خلافت ابوبکر مردی شراب نوشیده بود ، او را به نزد ابوبکر آوردند .  
ابوبکر پرسید آیا تو خمر نوشیده‌ای ؟  
گفت آری .  
ابوبکر گفت : خمر نوشیدن حرام است .  
مرد گفت : من اسلام اختیار کرده‌ام و اسلام من قوی است لکن منزلگاه من در جائیست که همه مردم خمر می‌نوشند ، و آن را حلال می‌شمرند ، من اگر می‌دانستم که نوشیدن خمر حرام است ، البته اجتناب می‌نمودم .  
ابوبکر روی به عمر نمود و گفت : رای تو درباره این مرد چیست ؟  
عمر گفت : مشکله‌ایست که راه حل آن جز در نزد ابوالحسن پیدا نشود ، علی را بخوانید و سپس عمر گفت : حکم و قضاء واقع در خانه علی قرار دارد .  
حضرت صادق علیه السلام فرمودند : ابوبکر و عمر برخاستند ، و آن مرد را با خود آوردند ، و جماعتی که در محضر بودند همگی به نزد امیرالمؤمنین علیه السلام آمدند ، ابوبکر داستان را معروض داشت ، و آن مرد نیز قصه خود را بازگو کرد .  
حضرت فرمودند ، بفرستید با او کسی را در مجالس مهاجرین و انصار تا تفحص کند که آیا تا به حال از آنان کسی آیه حرمت‌خمر را بر آن مرد خوانده‌است ؟ و اگر خوانده است‌بر خواندنش شهادت دهد .  
همین دستور را اجرا کردند ، و هیچکس از مهاجرین و انصار گواهی بر قرائت و تلاوت آیه تحریم خمر درباره وی نداد .  
حضرت امیرالمؤمنین علیه السلام او را آزاد نموده و فرمودند : از این پس اگر خمر بنوشی ما بر تو حد جاری خواهیم ساخت[357] .  
و نیز روایاتیکه دلالت دارد بر آنکه حق پیوسته با علی است و با آنحضرت است هر جا که دور بزند و بگردش درآید .  
در کتاب «جمع بین صحاح سته که تالیف رزین امام الحرمین است در جزء سوم آن در مناقب امیرالمؤمنین علیه السلام از صحیح بخاری روایت کرده است که قال امیر المؤمنین علیه السلام : سمعت رسول الله صلی الله علیه و آله یقول : رحم الله علیا اللهم ادرالحق معه حیث دار[358]  
امیرالمؤمنین علیه السلام فرمودند : من از رسول خدا صلی الله علیه و آله شنیدم که می‌فرمود : خدای رحمت‌خود را بر علی بفرستد ، بار پروردگارا هر جا که علی حرکت کند ، و بگردد ، حق را با او بگردش و حرکت درآور .  
و عجیب آنست که بسیاری از این روایات را خود ابوبکر و عمر و عثمان و عائشه و عمرو عاص و غیر هم از صحابه از رسول خدا روایت کرده‌اند .  
در کتاب مقام امیرالمؤمنین علی بن ابیطالب عند الخلفا و اولادهم و الصحابة[359] پنجاه حدیث در فضائل امیرالمؤمنین از رسول الله بروایت‌خلفاء و اولادشان و صحابه ، از علمای اهل سنت و محدثین آنها روایت کرده ، و شواهدی در ذیل هر حدیث‌بیان نموده است .  
از جمله روایتی است که عمر باعرابی می‌گوید : ویحک ما تدری من‌هذا ؟ هذا مولای و مولی کل مؤمن و من لم یکن مولاه فلیس بمؤمن[360] وای بر توای مرد عرب!آیا میدانی این مرد کیست ؟ اینمرد علی بن ابیطالب مولای من و مولای هر مومنی است و هر کسیکه علی مولای او نباشد آنکس مومن نیست .
<span class="chapter">

#### تاسف ابن عباس از اینکه از آوردن صحیفه برای رسول الله مانع شدند
</span>

باری بر همین اساس بود که رسول الله صلی الله علیه و آله در معرفی و نصب علی بن ابیطالب اهتمام بسیار داشت ، حتی در مرض موت توصیه و سفارش می‌فرمود و مردم را به پیروی از آنحضرت دعوت می‌فرمود ، تا سرحدیکه در همان ساعات آخر حیات کاغذ و قلمی خواستند تا بنویسند درباره امامت آنحضرت آنچه باید بنویسند .  
ولی افسوس ، و هزار افسوس ، که عمر مانع شد و نگذاشت مقصود رسول خدا تحقق یابد ، و گفت : مرض بر او غلبه کرده ، هذیان می‌گوید ، کتاب خدا ما را بس است ، رسول خدا با یکدنیا اندوه و غم چشم از جهان بستند ،  
ابن سعد در طبقات با اسناد خود از سعید بن جبیر از ابن عباس روایت می‌کند قال : اشتکی النبی صلی الله علیه و آله یوم الخمیس ، فجعل ، یعنی ابن عباس ، یبکی و یقول : یوم الخمیس و ما یوم الخمیس!  
اشتد بالنبی صلی الله علیه و آله وجعه فقال : ائتونی بدواة و صحیفة اکتب لکم کتابا لا تضلوا بعده ابدا ،  
قال : فقال بعض من کان عنده : ان نبی الله لیهجر!  
قال : فقیل له : الا ناتیک بما طلبت ؟  
قال : او بعد ماذا ؟ قال : فلم یدع به[361]  
ابن عباس می‌گوید : در روز پنجشنبه رسول خدا صلی الله علیه و آله از مرض متالم و ناراحت‌بودند ، ابن عباس گریه می‌کرد و می‌گفت : روز پنجشنبه و نمی‌دانید در روز پنجشنبه چه خبر بود ، درد و مرض پیغمبر شدت کرد و فرمود : یک دوات و صفحه ای بیاورید ، تا برای شما مطلبی را بنویسم که پس از آن هیچگاه گمراه نشوید ، ابن عباس گوید : بعض افراد مجلس گفت : پیغمبر خدا هذیان می‌گوید : ابن عباس گوید : و پس از آن برسول خدا گفته شد : آیا بیاوریم آنچه را می خواستی ؟ فرمود : آیا بعد از این حادثه واقع شده ؟ و رسول خدا دیگر طلب ننمود .  
و با سند دیگر از سعید بن جعفر روایت می‌کند که ابن عباس گفت : یوم الخمیس و ما یوم الخمیس!  
قال : اشتد برسول الله صلی الله علیه و آله وجعه فی ذلک الیوم فقال : ائتونی بدواة و صحیفة اکتب لکم کتابا لا تضلوا بعده ابدا ، فتنازعوا و لاینبغی عند النبی التنازع .  
فقالوا : ما شانه ، ا هجر ؟ استفهموه!فذهبوا یعیدون علیه فقال : دعونی فالذی انا فیه خیر مما تدعوننی الیه الحدیث[362]  
ابن عباس می‌گوید : روز پنجشنبه و نمی‌دانید روز پنجشنبه چه روزی بود . کسالت رسول خدا صلی الله علیه و آله شدت کرد و فرمود : دوات و صفحه‌ای بیاورید تا برای شما مکتوبی را بنویسم که پس از آن هیچگاه گمراه نشوید ، و در حالیکه در نزد پیغمبر خدا دعوی و تنازع جایز نیست نزاع کردند و گفتند : حالش چگونه است ؟ آیا هذیان می‌گوید ؟ از او سؤال کنید!  
رفتند بار دیگر از رسول خدا بپرسند که چه می‌خواهد ، فرمود : واگذارید مرا ، آنچه من الان در آن هستم بهتر است از آنچه شما مرا به آن می‌خوانید .  
و با سند دیگر از جابر بن عبدالله انصاری روایت کند که : لما کان فی مرض رسول الله صلی الله علیه و آله الذی توفی فیه ، دعا بصحیفة لیکتب فیها لامته کتابا لا یضلون و لا یضلون ،  
قال : فکان فی البیت لغط و کلام و تکلم عمر بن الخطاب قال : فرفضه النبی .  
جابر بن عبدالله انصاری می‌گوید : رسول خدا صلی الله علیه و آله در مرض موت خود صفحه ای خواستند ، تا در آن نامه‌ای برای امت‌خود بنویسند ، که بر اثر آن امت گمراه نکنند ، و گمراه نشوند .  
جابر گوید : در اطاق رسول خدا در اثر این درخواست پیغمبر سخنانی رفت ، و صدا بلند شد ، و عمر بن خطاب تکلم نمود ، و پیغمبر او را طرد فرمود .  
و با سند دیگر از عمر بن خطاب روایت می‌کند : قال : کنا عند النبی و بیننا و بین النساء حجاب ، فقال رسول الله صلی الله علیه و آله : اغسلونی بسبع قرب ، و اتونی بصحیفة و دواة ، اکتب لکم کتابا لن تضلوا بعده ابدا!  
فقال النسوة : ائتوا رسول الله صلی الله علیه و آله بحاجته .  
قال عمر : فقلت : اسکتن فانکن صواحبه ، اذا مرض عصرتن اعینکن و اذا صح اخذتن بعنقه!  
فقال : رسول الله صلی الله علیه و آله : هن خیر منکم . [363]  
عمر بن خطاب گوید : ما در محضر پیغمبر خدا بودیم و بین ما و جماعت زنان پرده و حجابی بود ، رسول خدا صلی الله علیه و آله فرمود : مرا با هفت مشک آب غسل دهید ، و یک صفحه و دوات بیاورید تا برای شما مکتوبی بنویسم که بعد از آن هیچگاه گمراه نشوید!  
زنان گفتند : آنچه را که رسول خدا طلب کرده است برایش بیاورید .  
عمر می‌گوید : من گفتم : ای زنان ساکت باشید!چون شما همبستران او هستید ، چون مریض گردد چشمان خود را به اشک میفشرید و چون صحت یابد بگردن او دست میآویزید!  
رسول خدا صلی الله علیه و آله فرمود : این زنان بهتر از شما هستند .
<span class="chapter">

#### مانع شدن عمر از آوردن کاغذ و دوات برای رسول الله
</span>

و با سند دیگر از عباس روایت می‌کند ، قال : لما حضرت رسول الله صلی الله علیه و آله الوفاة ، و فی البیت رجال فیهم عمر بن الخطاب  
فقال رسول الله صلی الله علیه و آله : هلم اکتب لکم کتابا لن تضلوا بعده!فقال عمر : ان رسول الله قد غلبه الوجع ، و عندکم القرآن حسبنا کتاب الله ، فاختلف اهل البیت و اختصموا ، فمنهم من یقول : قربوا یکتب لکم رسول الله صلی الله علیه و آله ، و منهم من یقول : ما قال عمر ،  
فلما کثر اللغط و الاختلاف و غموا رسول الله صلی الله علیه و آله .  
فقال : قوموا عنی!  
فقال عبید الله بن عبد الله فکان ابن عباس یقول : الرزیة کل الرزیة ما حال بین رسول الله صلی الله علیه و آله و بین ان یکتب لهم ذلک الکتاب من اختلافهم و لغطهم[364]  
ابن عباس گوید : چون وفات رسول خدا صلی الله علیه و آله نزدیک شد ، و در اطاق آنحضرت جماعتی از جمله عمر بن خطاب حاضر بودند ، رسول خدا فرمود : بیاورید ( یا نزدیک من بیائید ) تا من برای شما چیزی بنویسم که پس از آن ابدا گمراه نگردید ،  
عمر گفت : درد بیماری بر رسول خدا غلبه کرده و او را بی خویشتن نموده ( و بدون تامل و تفکر و اختیار سخن میگوید ) کتاب خدا برای ما بس است ، در بین اهل خانه اختلاف افتاد ، و نزاع و مخاصمه در گرفت ، بعضی از اهل خانه گفتند : برای رسول خدا حاضر سازید آنچه را که می‌خواهد ، تا برای شما بنویسد ، و بعضی دگر طرفداری از عمر کرده ، و همان سخن او را گفتند ، چون اختلاف شدید شد و صداها بلند شد و رسول الله را به غم و اندوه فرو بردند فرمود : از نزد من برخیزید ، و بروید!  
عبیدالله بن عبدالله بن عباس گوید : پدرم عبدالله بن عباس پیوسته می‌گفت : مصیبت ، مصیبت‌بزرگ همان بود که میان رسول خدا و نوشته‌اش فاصله انداختند ، و نگذاردند که آن مکتوبی را که در نظر داشت‌بنویسد ، و بعلت اختلاف و بلند کردن صدا در مجلس آنحضرت مانع از این مهم شدند .  
پی نوشت ها  
[342] سوره زخرف : 43 - آیه 28  
[343] سوره بقره : 2 - آیه 124  
[344] سوره بقره : 2 - آیه 127  
[345] سوره بقره : 2 - آیه 124  
[346] سوره مریم : 19 - آیه 43  
[347] غایة المرام ، چاپ سنگی ص 298 در تحت عنوان حدیث 26  
[348] غایة المرام ص 299 در تحت عنوان حدیث 27  
[349] مستطرفات سرائر ص 21  
[350] غایة المرام ص 516 حدیث 18  
[351] غایة المرام ص 617 و ص 518 حدیث 3  
[352] غایة المرام ص 120 حدیث 1  
[353] غایة المرام ص 524 حدیث 7  
[354] غایة المرام ص 528 حدیث اول از باب 39  
[355] غایة المرام ص 530 حدیث اول از باب 41  
[356] «غایة المرام ص 531 حدیث 7 از باب 41 و در ص 27 کتاب «مقام الامام امیرالمؤمنین عند الخلفاء» مرحوم شریف عسگری گوید : بنا به نقل تذکره «خواص الائمة ص 87 طبع ایران ، عمر در قضیه زنی که شش ماهه زائیده بود و حکم برجم او نموده بود و امیرالمؤمنین مانع شدند و سببش را بیان کردند گفت ، اللهم لا تبقنی لمعضلة لیس لها ابن ابیطالب ، و در «کنز العمال ج 3 ص 53 مولی علی متقی نظیر آن را در مفاد روایت کرده است که : اللهم لا تنزل بی‌شدة الا و ابوالحسن الی جنبی ، و در «ذخائر العقبی ص 82 گوید : اللهم لا تنزلن بی‌شدیدة الا و ابوالحسن الی جنبی و نیز از یحیی بن عقیل روایت کرده است ، که عمر در قضایای مشکلی که به علی بن ابیطالب مراجعه می‌نموده و آن حضرت حل می‌کرد می‌گفت : لا ابقانی الله بعدک یا علی ، و از ابو سعید خدری روایت است که گفت : شنیدم عمر به علی پس از سؤالی که کرده بود و جواب شنیده بود می‌گفت : اعوذ بالله ان اعیش فی یوم لست فیه یا اباالحسن .  
[357] غایة المرام ص 535 حدیث پنجم از باب 42  
[358] غایة المرام ص 539 حدیث چهارم از باب 45  
[359] مؤلف آن میرزا نجم الدین شریف عسکری از علماء برجسته سامراء و دائی زاده پدر حقیر مؤلف این کتاب است پدرش مرحوم آیة الله میرزا محمد طهرانی صاحب کتاب «مستدرک البحار» دائی پدر حقیر از علمای اعلام سامراء و از برجستگان از شاگردان آیة الله حاج میرزا محمد حسن شیرازی و ربیب ایشان و نمونه بارز از سلف صالحین بوده اند .  
[360] مقام الامام امیرالمؤمنین عند الخلفاء ص 29  
[361] طبقات ابن سعد ج 2 ص 242 چاپ بیروت 1376 ه . ق  
[362] طبقات ابن سعد ج 2 ص 244  
[363] طبقات ابن سعد ج 2 صفحه 244  
[364] طبقات ابن سعد ج 1 ص 244
<span class="chapter">

# درباره مركز تحقيقات رايانه‌اي قائميه اصفهان
</span>

بسم الله الرحمن الرحیم  
جاهِدُوا بِأَمْوالِكُمْ وَ أَنْفُسِكُمْ في سَبيلِ اللَّهِ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ (سوره توبه آیه 41)  
با اموال و جانهاى خود، در راه خدا جهاد نماييد؛ اين براى شما بهتر است اگر بدانيد حضرت رضا (عليه السّلام): خدا رحم نماید بنده‌اى كه امر ما را زنده (و برپا) دارد ... علوم و دانشهاى ما را ياد گيرد و به مردم ياد دهد، زيرا مردم اگر سخنان نيكوى ما را (بى آنكه چيزى از آن كاسته و يا بر آن بيافزايند) بدانند هر آينه از ما پيروى (و طبق آن عمل) مى كنند  
بنادر البحار-ترجمه و شرح خلاصه دو جلد بحار الانوار ص 159  
بنیانگذار مجتمع فرهنگی مذهبی قائمیه اصفهان شهید آیت الله شمس آبادی (ره) یکی از علمای برجسته شهر اصفهان بودند که در دلدادگی به اهلبیت (علیهم السلام) بخصوص حضرت علی بن موسی الرضا (علیه السلام) و امام عصر (عجل الله تعالی فرجه الشریف) شهره بوده و لذا با نظر و درایت خود در سال 1340 هجری شمسی بنیانگذار مرکز و راهی شد که هیچ وقت چراغ آن خاموش نشد و هر روز قوی تر و بهتر راهش را ادامه می دهند.  
مرکز تحقیقات قائمیه اصفهان از سال 1385 هجری شمسی تحت اشراف حضرت آیت الله حاج سید حسن امامی (قدس سره الشریف ) و با فعالیت خالصانه و شبانه روزی تیمی مرکب از فرهیختگان حوزه و دانشگاه، فعالیت خود را در زمینه های مختلف مذهبی، فرهنگی و علمی آغاز نموده است.  
اهداف :دفاع از حریم شیعه و بسط فرهنگ و معارف ناب ثقلین (کتاب الله و اهل البیت علیهم السلام) تقویت انگیزه جوانان و عامه مردم نسبت به بررسی دقیق تر مسائل دینی، جایگزین کردن مطالب سودمند به جای بلوتوث های بی محتوا در تلفن های همراه و رایانه ها ایجاد بستر جامع مطالعاتی بر اساس معارف قرآن کریم و اهل بیت علیهم السّلام با انگیزه نشر معارف، سرویس دهی به محققین و طلاب، گسترش فرهنگ مطالعه و غنی کردن اوقات فراغت علاقمندان به نرم افزار های علوم اسلامی، در دسترس بودن منابع لازم جهت سهولت رفع ابهام و شبهات منتشره در جامعه عدالت اجتماعی: با استفاده از ابزار نو می توان بصورت تصاعدی در نشر و پخش آن همت گمارد و از طرفی عدالت اجتماعی در تزریق امکانات را در سطح کشور و باز از جهتی نشر فرهنگ اسلامی ایرانی را در سطح جهان سرعت بخشید.  
از جمله فعالیتهای گسترده مرکز :  
الف)چاپ و نشر ده ها عنوان کتاب، جزوه و ماهنامه همراه با برگزاری مسابقه کتابخوانی  
ب)تولید صدها نرم افزار تحقیقاتی و کتابخانه ای قابل اجرا در رایانه و گوشی تلفن سهمراه  
ج)تولید نمایشگاه های سه بعدی، پانوراما ، انیمیشن ، بازيهاي رايانه اي و ... اماکن مذهبی، گردشگری و...  
د)ایجاد سایت اینترنتی قائمیه www.ghaemiyeh.com جهت دانلود رايگان نرم افزار هاي تلفن همراه و چندین سایت مذهبی دیگر  
ه)تولید محصولات نمایشی، سخنرانی و ... جهت نمایش در شبکه های ماهواره ای   
و)راه اندازی و پشتیبانی علمی سامانه پاسخ گویی به سوالات شرعی، اخلاقی و اعتقادی (خط 2350524)  
ز)طراحی سيستم هاي حسابداري ، رسانه ساز ، موبايل ساز ، سامانه خودکار و دستی بلوتوث، وب کیوسک ، SMS و...  
ح)همکاری افتخاری با دهها مرکز حقیقی و حقوقی از جمله بیوت آیات عظام، حوزه های علمیه، دانشگاهها، اماکن مذهبی مانند مسجد جمکران و ...  
ط)برگزاری همایش ها، و اجرای طرح مهد، ویژه کودکان و نوجوانان شرکت کننده در جلسه  
ی)برگزاری دوره های آموزشی ویژه عموم و دوره های تربیت مربی (حضوری و مجازی) در طول سال  
دفتر مرکزی: اصفهان/خ مسجد سید/ حد فاصل خیابان پنج رمضان و چهارراه وفائی / مجتمع فرهنگي مذهبي قائميه اصفهان  
تاریخ تأسیس: 1385 شماره ثبت : 2373 شناسه ملی : 10860152026   
وب سایت: www.ghaemiyeh.com ایمیل: Info@ghaemiyeh.com فروشگاه اینترنتی: www.eslamshop.com  
تلفن 25-2357023- (0311) فکس 2357022 (0311) دفتر تهران 88318722 (021) بازرگانی و فروش 09132000109 امور کاربران 2333045(0311)  
نکته قابل توجه اینکه بودجه این مرکز؛ مردمی ، غیر دولتی و غیر انتفاعی با همت عده ای خیر اندیش اداره و تامین گردیده و لی جوابگوی حجم رو به رشد و وسیع فعالیت مذهبی و علمی حاضر و طرح های توسعه ای فرهنگی نیست، از اینرو این مرکز به فضل و کرم صاحب اصلی این خانه (قائمیه) امید داشته و امیدواریم حضرت بقیه الله الاعظم عجل الله تعالی فرجه الشریف توفیق روزافزونی را شامل همگان بنماید تا در صورت امکان در این امر مهم ما را یاری نمایندانشاالله.  
شماره حساب 621060953 ، شماره کارت :6273-5331-3045-1973و شماره حساب شبا : IR90-0180-0000-0000-0621-0609-53به نام مرکز تحقیقات رایانه ای قائمیه اصفهان نزد بانک تجارت شعبه اصفهان – خيابان مسجد سید  
ارزش کار فکری و عقیدتی  
الاحتجاج - به سندش، از امام حسین علیه السلام -: هر کس عهده دار یتیمی از ما شود که محنتِ غیبت ما، او را از ما جدا کرده است و از علوم ما که به دستش رسیده، به او سهمی دهد تا ارشاد و هدایتش کند، خداوند به او می‌فرماید: «ای بنده بزرگوار شریک کننده برادرش! من در کَرَم کردن، از تو سزاوارترم. فرشتگان من! برای او در بهشت، به عدد هر حرفی که یاد داده است، هزار هزار، کاخ قرار دهید و از دیگر نعمت‌ها، آنچه را که لایق اوست، به آنها ضمیمه کنید».  
التفسیر المنسوب إلی الإمام العسکری علیه السلام: امام حسین علیه السلام به مردی فرمود: «کدام یک را دوست‌تر می‌داری: مردی اراده کشتن بینوایی ضعیف را دارد و تو او را از دستش می‌رَهانی، یا مردی ناصبی اراده گمراه کردن مؤمنی بینوا و ضعیف از پیروان ما را دارد، امّا تو دریچه‌ای [از علم] را بر او می‌گشایی که آن بینوا، خود را بِدان، نگاه می‌دارد و با حجّت‌های خدای متعال، خصم خویش را ساکت می‌سازد و او را می‌شکند؟».  
[سپس] فرمود: «حتماً رهاندن این مؤمن بینوا از دست آن ناصبی. بی‌گمان، خدای متعال می‌فرماید: «و هر که او را زنده کند، گویی همه مردم را زنده کرده است»؛ یعنی هر که او را زنده کند و از کفر به ایمان، ارشاد کند، گویی همه مردم را زنده کرده است، پیش از آن که آنان را با شمشیرهای تیز بکشد».  
مسند زید: امام حسین علیه السلام فرمود: «هر کس انسانی را از گمراهی به معرفت حق، فرا بخواند و او اجابت کند، اجری مانند آزاد کردن بنده دارد».
![](../EXIT (03)/Khorooj.png)